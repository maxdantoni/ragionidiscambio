<?xml version="1.0" encoding="utf-8"?><feed xmlns="http://www.w3.org/2005/Atom" ><generator uri="https://jekyllrb.com/" version="4.3.3">Jekyll</generator><link href="http://www.ragionidiscambio.it/ragionidiscambio/feed.xml" rel="self" type="application/atom+xml" /><link href="http://www.ragionidiscambio.it/ragionidiscambio/" rel="alternate" type="text/html" /><updated>2025-09-13T12:23:55+02:00</updated><id>http://www.ragionidiscambio.it/ragionidiscambio/feed.xml</id><title type="html">Ragioni di scambio</title><subtitle>Write an awesome description for your new site here. You can edit this line in _config.yml. It will appear in your document head meta (for Google search results) and in your feed.xml site description.
</subtitle><entry><title type="html">Che caldo che fa! Dogmatismo e conformismo ai tempi dei social</title><link href="http://www.ragionidiscambio.it/ragionidiscambio/posts/2023/07/dogmatismo-conformismo.html" rel="alternate" type="text/html" title="Che caldo che fa! Dogmatismo e conformismo ai tempi dei social" /><published>2023-07-15T00:00:00+02:00</published><updated>2023-07-15T00:00:00+02:00</updated><id>http://www.ragionidiscambio.it/ragionidiscambio/posts/2023/07/dogmatismo-conformismo</id><content type="html" xml:base="http://www.ragionidiscambio.it/ragionidiscambio/posts/2023/07/dogmatismo-conformismo.html"><![CDATA[<p>Non succede certo da ora, ma è preoccupante che ormai sui grandi temi tenda ad affermarsi uno stesso «pattern», che ha più a che vedere con dinamiche di tipo dogmatico-religioso che con il modo in cui il dibattito dovrebbe avvenire in una società liberale e aperta al confronto.
<!-- more --></p>

<p>Una volta che si sia affermata una certa tesi o, come si dice ora, una «narrazione», non ci si limita ad attaccare chi si pone apertamente in posizione critica verso di essa, ma si colpisce anche chiunque possa indirettamente suscitare il dubbio nell’interlocutore. Dunque nel mirino finisce anche chi porta elementi che non sono necessariamente in contrasto con la tesi, ma possono essere interpretati da qualcuno poco sofisticato come un argomento che può compromettere la fede nella narrazione.</p>

<p>Da questo meccanismo non sono immuni intellettuali esperti e uomini di scienza.  Nel loro caso il meccanismo è <a href="https://vecchiascuola.tumblr.com/post/146351855267/c%C3%A8-un-piccolo-esperimento-che-vorrei-che-qualche">ben descritto dall’economista Dani Rodrik</a> a proposito della fiducia negli effetti positivi della globalizzazione:</p>

<blockquote>
  <p>Gli economisti temono che i dubbi da loro espressi in pubblico a proposito del libero commercio  possano contribuire a rafforzare i “barbari” interessati non alle sottigliezze bensì a sostenere un approccio dirigista.</p>
</blockquote>

<p>Ma qui il problema del «barbari alle porte» è andato ben oltre il modo in cui lo descrive Rodrik. Il controllo sulla fedeltà alla narrazione rileva e sanziona con efficacia gli elementi dissonanti avvalendosi dei moderni social. Non si chiede un’adesione alla tesi, ma l’impegno a non dire nulla che possa confondere la plebe, chi non avendo gli strumenti potrebbe fraintendere. È così che l’adesione alla narrazione diventa dogmatismo della peggior specie.</p>

<p>Capita quindi che, quando fai notare a chi si sta lamentando dell’ondata <em>eccezionale</em> di caldo che quanto a temperature il luglio italiano quest’anno non è più terribile di quello degli anni passati, diventi un «negazionista climatico». Questo anche se non avevi proprio nominato il cambiamento climatico (e con buona pace del fatto, detto e ripetuto, che un dato puntuale sul meteo ci dice poco o nulla sul clima globale).</p>

<p><a href="https://twitter.com/maxdantoni/status/1679962510047207430?s=20"><img src="/images/tweet-temperature-Firenze.png" alt="temperature-Firenze" /></a></p>

<p>Allo stesso modo, se critichi alcune scelte della NATO sei per forza di cose «putiniano».</p>

<p>O ancora, se esprimevi dei dubbi sulle concrete modalità di attuazione della politica vaccinale perché certe soluzioni erano problematiche sul piano dei diritti, eri un «no vax», a prescindere dal numero di dosi che avevi scelto di farti inoculare.</p>

<p>E se qualche anno fa facevi notare che accanto a qualche vantaggio l’adozione dell’euro aveva anche una serie di controindicazioni per il nostro Paese, eri un temibile «no euro».</p>

<p>L’elenco potrebbe continuare. Al di là del contenuto, che via via può riguardare la medicina, la fisica, l’economia o le relazioni internazionali, i meccanismi del dibattito collettivo sono sorprendentemente simili. Le posizioni immediatamente si polarizzano e a chi intende partecipare alla discussione è richiesta una professione di fede: o di qua o di lò, senza tentennamenti.</p>

<p>Ma in questo modo, lo dico principalmente ai miei colleghi e amici accademici e intellettuali, si uccide ogni possibilità di confronto e, forse ancora peggio, si alimenta la legittima diffidenza del non addetto ai lavori nelle posizioni degli «esperti», perché la «plebe» magari non coglie le sottigliezze degli argomenti, ma è in grado di riconoscere benissimo il dogmatismo. Visto che dogmatismo e scienza dovrebbero essere agli antipodi, in questo modo si danneggia anche la reputazione della scienza, ottenendo l’effetto opposto di quello desiderato.</p>

<p>Pensiamoci.</p>]]></content><author><name></name></author><category term="climate change" /><category term="guerra" /><category term="COVID" /><category term="conformismo" /><summary type="html"><![CDATA[Non succede certo da ora, ma è preoccupante che ormai sui grandi temi tenda ad affermarsi uno stesso «pattern», che ha più a che vedere con dinamiche di tipo dogmatico-religioso che con il modo in cui il dibattito dovrebbe avvenire in una società liberale e aperta al confronto.]]></summary><media:thumbnail xmlns:media="http://search.yahoo.com/mrss/" url="http://www.ragionidiscambio.it/ragionidiscambio/inquisitore.png" /><media:content medium="image" url="http://www.ragionidiscambio.it/ragionidiscambio/inquisitore.png" xmlns:media="http://search.yahoo.com/mrss/" /></entry><entry><title type="html">Questa flat tax è l’imposta dei paradossi</title><link href="http://www.ragionidiscambio.it/ragionidiscambio/posts/2022/08/flat-tax-della-lega.html" rel="alternate" type="text/html" title="Questa flat tax è l’imposta dei paradossi" /><published>2022-08-22T00:00:00+02:00</published><updated>2022-08-22T00:00:00+02:00</updated><id>http://www.ragionidiscambio.it/ragionidiscambio/posts/2022/08/flat-tax-della-lega</id><content type="html" xml:base="http://www.ragionidiscambio.it/ragionidiscambio/posts/2022/08/flat-tax-della-lega.html"><![CDATA[<p>La <em>flat tax</em> è uno dei temi caldi di questa campagna elettorale. Cavallo di battaglia della Lega, è oggetto di critiche pesanti da parte delle forze di centrosinistra. 
Al di là della questione redistributiva, la proposta leghista presenta alcuni caratteri paradossali che di seguito proviamo brevemente a illustrare.</p>

<!-- more -->

<p>Una riforma fiscale può essere valutata da diversi punti di vista.
Il primo è il calcolo di chi guadagna e chi perde nel confronto con il sistema precedente ed è l’esercizio più comune sui media. Del resto, la prima domanda che si pone il contribuente riguarda la ricaduta della riforma sulle sue tasche.</p>

<p>Il secondo punto di vista è quello dell’equità distributiva dell’imposta che uscirebbe dalla riforma. Nel caso di un intervento sull’Irpef solitamente si guarda alla progressività, dunque il riferimento è all’andamento dell’aliquota media, ovvero al rapporto tra imposta e reddito in corrispondenza di ciascun livello di quest’ultimo. Un’imposta è infatti progressiva se l’aliquota media cresce al crescere del reddito.</p>

<p><strong>La <em>flat tax</em> viene solitamente criticata in quanto riduce la progressività</strong>, che per questa imposta è affidata non più agli scaglioni ma all’applicazione di deduzioni dall’imponibile. Con la <em>flat tax</em> l’aliquota unica rappresenta un limite superiore al carico fiscale gravante sul contribuente. Il vantaggio è soprattutto per i redditi più elevati, che sono assoggettati a un carico fiscale inferiore rispetto a un sistema che prevede scaglioni con aliquote crescenti. Da qui la maggior parte delle critiche sulla mancanza di equità.</p>

<p>Una prima cosa da dire è che la proposta di <em>flat tax</em> avanzata dalla Lega (ci riferiamo qui al testo del <a href="https://www.senato.it/service/PDF/PDFServer/DF/351915.pdf">DDL depositato nel maggio 2020 in Parlamento</a>) non introduce una vera <em>flat tax</em>, ma si limita a prevedere un regime sostitutivo dell’attuale Irpef da applicare ai redditi al di sotto di una certa soglia, fissata in funzione dalla composizione familiare. È vero che il regime sostitutivo prevede un’unica aliquota, ma la presenza della soglia vanifica l’effetto più importante della <em>flat tax</em>, che, come dicevamo, è la riduzione del carico fiscale per i redditi elevati. A tali redditi continuerebbe ad applicarsi il sistema progressivo per scaglioni.</p>

<p>L’effetto distributivo della <em>flat tax</em> leghista si può cogliere immediatamente confrontando la curva delle aliquote medie da essa prodotta con la curva relativa all’Irpef attualmente in vigore (abbiamo preso a riferimento il 2021, prima del ritocco attuato dal governo Draghi, perchè a tale situazione si riferisce anche il disegno di legge). Per effettuare il confronto è necessario, come dicevamo, distinguere i casi in base alla composizione familiare. Le soglie reddituali e le deduzioni dall’imponibile sono infatti differenziate a seconda che si tratti di famiglie «monocomponente», di famiglie monoreddito con familiari a carico o di famiglie bireddito (in un post successivo diremo qualcosa di più di questa scelta di riferirsi al reddito familiare).</p>

<p><img src="/images/flat-tax-vs-irpef-2021-single.jpeg" alt="flat-tax-single" /></p>

<p><img src="/images/flat-tax-vs-irpef-2021-monoreddito.jpeg" alt="flat-tax-monoreddito" /></p>

<p>È evidente dai grafici quali siano le fasce di reddito avvantaggiate dalla riforme, ma in questo articolo non intendiamo approfondire specificamente questo aspetto.</p>

<p><strong>Esiste infatti un terzo punto di vista per valutare una riforma,</strong> cui gli economisti prestano molta attenzione ma che normalmente resta un po’ marginale nel dibattito pubblico. Per meglio dire: nel dibattito tale punto di vista è presente tutte le volte che si parla degli effetti dell’imposta sull’attività economica e il comportamento dei contribuenti, ma la meccanica di tale effetto è spesso poco compresa e non è affrontata in modo corretto.</p>

<p>Un’imposta sul reddito condiziona le decisioni del contribuente in molti modi. Determinando il reddito netto, essa può influenzare la scelta di lavorare e quanto lavorare (part-time o tempo pieno? quanti straordinari?), la decisione di assumere rischi o responsabilità, la scelta di accettare un lavoro lontano da casa, e così via. Nell’effettuare o non effettuare tali scelte l’individuo confronta i costi personali della decisione con la maggiore remunerazione che gli viene offerta. È chiaro che a maggiore remunerazione corrisponderà un maggiore incentivo ad accettare rischi, responsabilità, disagi, e così via. È altrettanto chiaro che, a parità di offerta da parte del datore di lavoro, un aumento di reddito risulterà tanto meno attraente quanto più elevata è l’imposta su di esso gravante, cioè quanto maggiore sarà la parte dell’aumento che va allo Stato invece che nelle tasche del nostro lavoratore/contribuente.</p>

<p>Stiamo insomma parlando del ben noto effetto disincentivante dell’imposta, un effetto riconosciuto da tutti gli economisti, sebbene diversa sia la valutazione della sua rilevanza e quindi del costo che l’imposta determina per l’economia in termini di minor reddito prodotto. Normalmente, le riduzioni dell’imposta sul reddito (ad esempio con l’adozione della <em>flat tax</em>) vengono giustificate proprio perché si suppone che tale effetto disincentivante sia significativo e quindi un’aliquota più bassa possa incoraggiare la creazione di ricchezza.</p>

<p><strong>Serve a questo punto una precisazione importante:</strong> l’effetto disincentivante dell’imposta non dipende tanto dall’aliquota media, bensì da quella che in gergo viene chiamata <em>aliquota marginale effettiva</em>. L’aliquota marginale effettiva altro non è che l’imposta gravante su una <em>variazione incrementale</em> del reddito del nostro contribuente. Questo perché le nostre decisioni si traducono quasi sempre in variazioni di entità limitata del nostro reddito, in aumento o in diminuzione.</p>

<p>Mettiamo che il contribuente abbia un reddito di 30 mila euro e poniamo che stia considerando di accettare di svolgere uno straordinario (o accettare un diverso incarico) che comporterà un aumento a 31 mila. Quanta parte dei 1000 euro aggiuntivi resteranno in tasca al contribuente? Quanta parte andranno al fisco? Si tratta di valutare l’aumento (o riduzione) di imposta che accompagna un aumento (o riduzione) del reddito «al margine». L’aliquota marginale effettiva, appunto.</p>

<p>In un sistema a scaglioni «puro» l’aliquota marginale corrisponde all’aliquota nominale dello scaglione in cui ricade il reddito del contribuente.  Ad esempio: nell’Irpef vigente, se ho un reddito compreso tra 28 mila e 50 mila euro, l’aliquota dello scaglione corrispondente è del 35% e questo dovrebbe significare che a fronte di un aumento del mio reddito di 1000 euro l’imposta aggiuntiva è di 350 euro.</p>

<p>Nella realtà, l’aliquota marginale effettiva può divergere dall’aliquota nominale dello scaglione per la presenza di deduzioni e detrazioni il cui ammontare dipende dal reddito stesso. Sempre parlando dell’Irpef vigente, si può mostrare con qualche semplice calcolo che nella fascia di reddito tra 28 mila e 50 mila un aumento di reddito imponibile di 1000 euro comporterà per un lavoratore dipendente una maggiore imposta di 437 euro. Diremo allora che l’aliquota marginale <em>effettiva</em> è pari a 437/1000, cioè al 43,7%, un valore superiore a quel 35% indicato dallo scaglione.</p>

<p>Per inciso, una delle ragioni dichiarate della recente rimodulazione delle aliquote attuata dal governo Draghi era proprio quella di eliminare alcuni effetti che gli interventi degli anni precedenti sul sistema di detrazioni (in primis il «bonus Renzi») avevano prodotto sulle aliquote marginali effettive.</p>

<p><strong>Ma torniamo alla <em>flat tax</em> proposta dalla Lega.</strong>
Nei limiti della soglia reddituale entro cui si applica, la riforma proposta abolisce gli scaglioni e le detrazioni. All’imponibile è applicata un’aliquota unica del 15%. Si potrebbe pensare che in questo caso il 15% sia anche l’aliquota marginale, ma non è così. La ragione è in questo caso la presenza di deduzioni di ammontare variabile in base al reddito. Ad esempio: nel caso del contribuente single  (famiglia «monocomponente») a partire dai 14 mila euro la deduzione diminuisce linearmente fino ad annullarsi in corrispondenza dei 30 mila euro. 
Se il nostro contribuente single ha un reddito di 20 mila euro e ottiene un aumento di reddito di 1000 euro, il suo reddito disponibile, cioè quanto che gli rimane in tasca dopo aver pagato l’imposta, aumenterà di 719 euro, mentre 281 euro andranno all’erario. L’aliquota marginale effettiva è in questo caso pari a 28,1%.</p>

<p>È proprio esaminando l’andamento dell’aliquota marginale effettiva che si evidenzia un effetto non proprio desiderabile derivante dall’adozione della <em>flat tax</em>. Tale effetto dipende dal fatto che la <em>flat tax</em>, una volta raggiunta la soglia reddituale, deve raccordarsi con il sistema ordinario a scaglioni.</p>

<p>Continuando a considerare il nostro contribuente single, vediamo che l’aliquota del 15% si applica solo se il suo reddito resta nel limite dei 26 mila euro. Se il reddito fosse di 30 mila euro o superiore, si applicherebbe un sistema a scaglioni, con aliquota media a partire dal 19%.</p>

<p>Per raccordare l’aliquota del 15% a 26 mila euro e quella al 19% a 30 mila euro, è previsto un cosiddetto «scivolo», ovvero un aumento graduale dell’aliquota media. Ciò significa che a un contribuente con reddito 26 mila si applicherà (sull’intero reddito imponibile) un’aliquota del 16%, a un contribuente con reddito di 27 mila un’aliquota del 17% e così via fino al 19%.
La soluzione apparentemente pulita nasconde in realtà un problema piuttosto rilevante, del quale ci si può rendere conto facilmente calcolando l’aumento dell’imposta nel passaggio da 25 mila a 26 mila ecc. Riporto i valori nella tabella che segue:</p>

<table style="width:60%">
  <thead>
    <tr>
      <th style="text-align: right">Imponibile</th>
      <th style="text-align: right">Imposta</th>
      <th style="text-align: right">Δ imposta</th>
      <th style="text-align: right">Aliq. marginale</th>
    </tr>
  </thead>
  <tbody>
    <tr>
      <td style="text-align: right">26.000</td>
      <td style="text-align: right">3.375</td>
      <td style="text-align: right"> </td>
      <td style="text-align: right"> </td>
    </tr>
    <tr>
      <td style="text-align: right">27.000</td>
      <td style="text-align: right">3.900</td>
      <td style="text-align: right">525</td>
      <td style="text-align: right">52,5%</td>
    </tr>
    <tr>
      <td style="text-align: right">28.000</td>
      <td style="text-align: right">4.462</td>
      <td style="text-align: right">562</td>
      <td style="text-align: right">56,2%</td>
    </tr>
    <tr>
      <td style="text-align: right">29.000</td>
      <td style="text-align: right">5.062</td>
      <td style="text-align: right">600</td>
      <td style="text-align: right">60,0%</td>
    </tr>
    <tr>
      <td style="text-align: right">30.000</td>
      <td style="text-align: right">5.683</td>
      <td style="text-align: right">621</td>
      <td style="text-align: right">62,1%</td>
    </tr>
  </tbody>
</table>

<p>L’aliquota marginale corrisponde all’incremento di imposta rapportato all’imponibile. Come si vede, esso raggiunge in questo caso valori assai alti: il nostro contribuente non godrà che di una piccola parte del suo incremento di reddito, la maggior parte andrà al fisco. Non un grande risultato se l’obiettivo è quello di incoraggiare la produzione del reddito, l’attività economica, il lavoro. Per i contribuenti con redditi in questo intervallo (e sono moltissimi!) l’effetto disincentivante è significativo.</p>

<p><strong>La situazione assume contorni addirittura paradossali se consideriamo una diversa composizione del nucleo familiare.</strong> Prendiamo il caso di un contribuente con coniuge a carico (poniamo che il coniuge non percepisca alcun reddito). In questo caso la soglia per l’applicazione dell’aliquota <em>flat</em> è più alta ed è pari a 50 mila euro. In corrispondenza dei 50 mila euro si ha poi uno «scivolo», analogo a quello visto tra i 26 e i 30 mila euro, che porta l’aliquota al 30% in corrispondenza di un reddito di 55 mila euro.</p>

<p>Il problema è che in questo caso la differenza, tra il 15% e il 30%, è molto forte e quindi l’imposta deve crescere più velocemente. Il DDL prevede che per ogni 1000 euro in più l’aliquota media, appicata all’intero reddito del contribuente, cresca di ben 3 punti percentuali: a 51 mila euro l’aliquota sarà dunque del 18%, a 52 mila sarà del 21% e così via, a salire. Effettuiamo nuovamente il calcolo e vediamo che succede:</p>

<table style="width:60%">
  <thead>
    <tr>
      <th style="text-align: right">Imponibile</th>
      <th style="text-align: right">Imposta</th>
      <th style="text-align: right">Δ imposta</th>
      <th style="text-align: right">Aliq. marginale</th>
    </tr>
  </thead>
  <tbody>
    <tr>
      <td style="text-align: right">50.000</td>
      <td style="text-align: right">7.500</td>
      <td style="text-align: right"> </td>
      <td style="text-align: right"> </td>
    </tr>
    <tr>
      <td style="text-align: right">51.000</td>
      <td style="text-align: right">9.180</td>
      <td style="text-align: right">1.680</td>
      <td style="text-align: right">168,0%</td>
    </tr>
    <tr>
      <td style="text-align: right">52.000</td>
      <td style="text-align: right">10.920</td>
      <td style="text-align: right">1.740</td>
      <td style="text-align: right">174,0%</td>
    </tr>
    <tr>
      <td style="text-align: right">53.000</td>
      <td style="text-align: right">12.720</td>
      <td style="text-align: right">1.800</td>
      <td style="text-align: right">180,0%</td>
    </tr>
    <tr>
      <td style="text-align: right">54.000</td>
      <td style="text-align: right">14.580</td>
      <td style="text-align: right">1.860</td>
      <td style="text-align: right">186,0%</td>
    </tr>
    <tr>
      <td style="text-align: right">55.000</td>
      <td style="text-align: right">16.500</td>
      <td style="text-align: right">2.080</td>
      <td style="text-align: right">208,0%</td>
    </tr>
  </tbody>
</table>

<p>Sì, avete letto bene: se il reddito del nostro contribuente aumenta da 50 a 51 mila euro, l’imposta aggiuntiva dovuta sarà del 168%, ovvero di 1.680 euro. L’aumento renderà il contribuente più povero! Aumentando di altri 1.000 euro, fino a 52 mila, l’imposta aumenterà di altri 1.740 euro. Si crea cioè una situazione realmente paradossale, per la quale il contribuente, potendo, preferirebbe non conseguire l’aumento di reddito.</p>

<p>Il lettore non avrà difficoltà ad immaginare quali perversi incentivi creerà un dispositivo di questo genere nei contribuenti il cui reddito ricade nell’intervallo interessato. Come ci comporteremmo se un aumento dei nostri guadagni lordi ci rendesse più poveri? L’effetto sarà quello di scoraggiarli dal conseguire un certo reddito e magari, spingerli a ottenere tale reddito «in nero», evadendo un’imposta che in questo caso opera peggio di una confisca.</p>

<p>Gli economisti sono spesso in disaccordo su quale sia il grado ottimale di progressività di un’imposta e su molti altri aspetti del sistema fiscale. Su un punto sono però unanimemente concordi: l’imposta non deve mai determinare l’effetto descritto, per cui il conseguimento di un reddito impoverisce il contribuente. Un’imposta che determina un effetto del genere è semplicemente mal concepita, al di là di come la si pensi sulla <em>flat tax</em> e sul livello delle imposte. I sistemi fiscali sono meccanismi delicati, chi ci mette le mani dovrebbe evitare di farlo in modo così maldestro.</p>]]></content><author><name></name></author><category term="imposte" /><category term="flat tax" /><summary type="html"><![CDATA[La flat tax è uno dei temi caldi di questa campagna elettorale. Cavallo di battaglia della Lega, è oggetto di critiche pesanti da parte delle forze di centrosinistra. Al di là della questione redistributiva, la proposta leghista presenta alcuni caratteri paradossali che di seguito proviamo brevemente a illustrare.]]></summary><media:thumbnail xmlns:media="http://search.yahoo.com/mrss/" url="http://www.ragionidiscambio.it/ragionidiscambio/escher-scale.png" /><media:content medium="image" url="http://www.ragionidiscambio.it/ragionidiscambio/escher-scale.png" xmlns:media="http://search.yahoo.com/mrss/" /></entry><entry><title type="html">Affossata la riforma del catasto? Sì, forse, anzi no</title><link href="http://www.ragionidiscambio.it/ragionidiscambio/posts/2022/05/riforma-catasto.html" rel="alternate" type="text/html" title="Affossata la riforma del catasto? Sì, forse, anzi no" /><published>2022-05-06T00:00:00+02:00</published><updated>2022-05-06T00:00:00+02:00</updated><id>http://www.ragionidiscambio.it/ragionidiscambio/posts/2022/05/riforma-catasto</id><content type="html" xml:base="http://www.ragionidiscambio.it/ragionidiscambio/posts/2022/05/riforma-catasto.html"><![CDATA[<p>Lega e centrodestra cantano vittoria: dopo un lungo braccio di ferro interno al governo rivendicano di aver ottenuto lo stralcio della riforma del catasto. Dal famigerato articolo 6 della delega scompare il riferimento ai valori di mercato degli immobili. È proprio così?</p>

<!-- more -->

<p>Andiamo a vedere il testo prima e dopo. Nella versione di novembre della delega, il comma 2 dell’art. 6 così recitava (il corsivo individua il punto dibattuto):</p>

<blockquote>
  <p>Il Governo è delegato altresì a prevedere, con i decreti legislativi di cui all’articolo 1, l’integrazione delle informazioni presenti nel catasto dei fabbricati in tutto il territorio nazionale, da rendere disponibile a decorrere dal 1° gennaio 2026, secondo i seguenti princìpi e criteri direttivi:</p>

  <p>a) prevedere che le informazioni rilevate secondo i princìpi di cui al presente comma non siano utilizzate per la determinazione della base imponibile dei tributi la cui applicazione si fonda sulle risultanze catastali né, comunque, per finalità fiscali;</p>

  <p>b) attribuire a ciascuna unità immobiliare, oltre alla rendita catastale determinata secondo la normativa attualmente vigente, anche <em>il relativo valore patrimoniale e una rendita attualizzata in base, ove possibile, ai valori normali espressi dal mercato</em>;</p>

  <p>c) prevedere meccanismi di adeguamento periodico dei valori patrimoniali e delle rendite delle unità immobiliari urbane, in relazione alla modificazione delle condizioni del mercato di riferimento e comunque non al di sopra del valore di mercato;</p>
</blockquote>

<p>E ora abbiamo invece questo:</p>

<blockquote>
  <p>Il Governo è delegato altresì a prevedere, con i decreti legislativi di cui all’articolo 1, l’integrazione delle informazioni presenti nel catasto dei fabbricati in tutto il territorio nazionale, da rendere disponibile a decorrere dal 1° gennaio 2026, secondo i seguenti principi e criteri direttivi:</p>

  <p>a) prevedere che le informazioni rilevate secondo i principi di cui al presente comma non possano essere utilizzate per la determinazione della base imponibile dei tributi la cui applicazione si fonda sulle risultanze catastali e, conseguentemente, per la determinazione delle agevolazioni e dei benefici sociali;</p>

  <p>b) indicare per ciascuna unità immobiliare, oltre alla rendita catastale risultante a normativa vigente e sulla base dei dati nella disponibilità dell’Agenzia delle Entrate, anche <em>una rendita ulteriore, suscettibile di periodico aggiornamento, determinata utilizzando i criteri previsti dal DPR del 23 marzo 1998, n. 138,</em> ove necessario, tenendo conto:</p>

  <p>i. all’articolazione del territorio comunale in ambiti territoriali omogenei di riferimento;</p>

  <p>ii. alla rideterminazione delle destinazioni d’uso catastali, distinguendole in ordinarie e speciali;</p>

  <p>iii. all’adozione di unità di consistenza per gli immobili di tipo ordinario;</p>
</blockquote>

<p>In sostanza, non vi sarebbe più il <em>valore patrimoniale</em> (scompare la «parolaccia») ma resterebbe la <em>rendita ulteriore</em>. Quest’ultima andrebbe aggiornata utilizzando i criteri previsti dal DPR 138/1998. Andiamo dunque a vedere cosa dice il DPR (qui il <a href="https://www.agenziaentrate.gov.it/portale/documents/20143/268000/dpr23032008_138_dpr_138_1998.pdf/537e81d9-faba-5150-bfef-acffddfaf3da">link</a>), che ha introdotto il «Regolamento recante norme per la revisione generale delle zone censuarie, delle tariffe d’estimo delle unità immobiliari urbane e dei relativi criteri».</p>

<p>Si tratta di un corposo documento che fissa i criteri di revisione del catasto, attualmente un’azione facoltativa lasciata agli enti locali. Esso prevede l’identificazione all’interno del territorio comunale di microzone omogenee per tipologia e valore immobiliare, l’utilizzo di unità di consistenza legate alla superficie degli immobili, la modifica delle modalità di classificazione, e così via. All’articolo 5 leggiamo in particolare:</p>

<blockquote>
  <p>Al fine di determinare la redditività media ordinariamente ritraibile dalle unità immobiliari urbane, al netto delle spese e perdite eventuali, si procede alla revisione delle tariffe d’estimo attualmente vigenti, facendo riferimento <em>ai valori e ai redditi medi espressi dal mercato immobiliare</em>, con esclusione dei regimi locativi disciplinati per legge.</p>
</blockquote>

<p>In pratica, ciò che finora era previsto come possibilità per i comuni diventerebbe impegno del governo, che procederebbe alla revisione del catasto secondo criteri già indicati in una norma preesistente e che fanno esplicito riferimento ai valori di mercato, che usciti dalla porta rientrano in questo modo dalla finestra.</p>

<p>Qualcuno potrebbe osservare che nella nuova versione non si parla di revisione dei valori patrimoniali e questo è una indubbia vittoria del centrodestra. Ma chi ha un’idea di come funzioni il catasto sa che rendite e valori patrimoniali sono nozioni perfettamente intercambiabili, visto che i valori patrimoniali si ottengono applicando un coefficiente alla rendita e, viceversa, la rendita si ottiene come percentuale del valore patrimoniale dell’immobile.</p>

<p>Dunque, nella sostanza, il valore patrimoniale della vecchia versione della delega e la rendita attualizzata calcolata con nuovi criteri sono la stessa cosa.</p>

<p>Non lo sono probabilmente dal punto di vista politico, il compromesso consente ai partiti coinvolti nella disputa di portare a casa la faccia: da una parte il centrodestra potrà dire di aver espunto il valore patrimoniale dell’immobile, dall’altra la revisione del catasto verrà comunque effettuata. Per il momento senza alcuna incidenza sui valori fiscali. Per il momento.</p>

<p><img src="/images/salvini-riforma-fiscale.jpeg" alt="Salvini" width="250" /></p>

<p><strong>Una nota finale,</strong> per ribadire la mia posizione, già espressa in varie sedi: sono favorevole alla revisione del catasto perché contribuirà a sanare molte situazioni di iniquità orizzontale. Mi riferisco ai molti casi in cui i valori relativi tra immobili non riflettono i veri valori, per cui abbiamo modeste abitazioni di periferia cui sono attribuiti valori più alti di prestigiosi appartamenti in centro.</p>

<p>Dall’altro canto, penso che l’imposizione sugli immobili in Italia abbia già raggiunto un livello significativo e quindi l’eventuale ricorso ai nuovi valori dovrebbe avvenire <em>a parità di gettito</em>, senza determinare un aggravio per il contribuente. Checché ne dica chi si sta opponendo a questa riforma, i due problemi, quello del carico relativo tra i contribuenti e quello del livello di tassazione, sono distinti e possono essere tenuti distinti.</p>]]></content><author><name></name></author><category term="tassazione" /><summary type="html"><![CDATA[Lega e centrodestra cantano vittoria: dopo un lungo braccio di ferro interno al governo rivendicano di aver ottenuto lo stralcio della riforma del catasto. Dal famigerato articolo 6 della delega scompare il riferimento ai valori di mercato degli immobili. È proprio così?]]></summary><media:thumbnail xmlns:media="http://search.yahoo.com/mrss/" url="http://www.ragionidiscambio.it/ragionidiscambio/casa-zip.jpeg" /><media:content medium="image" url="http://www.ragionidiscambio.it/ragionidiscambio/casa-zip.jpeg" xmlns:media="http://search.yahoo.com/mrss/" /></entry><entry><title type="html">Una criminale aggressione, non una guerra santa</title><link href="http://www.ragionidiscambio.it/ragionidiscambio/posts/2022/04/invasione-crociaata.html" rel="alternate" type="text/html" title="Una criminale aggressione, non una guerra santa" /><published>2022-04-10T00:00:00+02:00</published><updated>2022-04-10T00:00:00+02:00</updated><id>http://www.ragionidiscambio.it/ragionidiscambio/posts/2022/04/invasione-crociaata</id><content type="html" xml:base="http://www.ragionidiscambio.it/ragionidiscambio/posts/2022/04/invasione-crociaata.html"><![CDATA[<p>Perché è giusto opporsi a Putin? È un dittatore, un criminale e molto altro, ma il motivo non è questo. Non muoviamo né sosteniamo guerre a tutti i dittatori criminali, anzi molti li accettiamo addirittura come nostri alleati. Allora perché?</p>

<!-- more -->

<p>La risposta è più semplice, ma proprio per questo anche meno opinabile: invadendo un altro stato sovrano, la Russia ha violato una regola cardine della convivenza tra gli stati, ha superato una linea rossa che non può non determinare reazioni, pena il rischio di mettere in discussione l’intero sistema di rapporti internazionali.</p>

<p>Quando dico che il motivo non è il fatto che Putin sia un dittatore e criminale, intendo che la stessa violazione sarebbe <em>ugualmente</em> inaccettabile se la Russia fosse un paese più democratico di quello che è. Simmetricamente, la difesa delle ragioni dell’aggredito/Ucraina è del tutto indipendente dal fatto che Zelensky abbia doti di grande statista o sia inadeguato al ruolo, che l’Ucraina sia una vera democrazia o un’oligarchia corrotta. La difendiamo perché sul piano del diritto internazionale è il paese aggredito.</p>

<p><strong>Il fatto che la guerra rappresenti un’aggressione è dunque il dato di fondo</strong>, da non dimenticare. L’analisi delle cause che hanno portato a tale aggressione non modifica questo dato. Comprendere in che misura la NATO possa aver alimentato le paure russe o Putin abbia potuto ritenere «inevitabile» un intervento è indispensabile per capire la logica che ha ispirato l’azione del governo russo e per individuare una risposta efficace, ma non può rappresentare una giustificazione di quell’azione sul piano della legalità e legittimità.</p>

<p>Anche l’esistenza di una situazione di guerra interna tra forze ucraine e milizie separatiste, per quanto segnata da episodi di repressione a loro volta criminali, si pone su un piano diverso: quando il conflitto coinvolge due stati sovrani c’è un salto di qualità; inoltre, quanto meno in termini di dimensione delle forze coinvolte, la violenza dal conflitto scatenato il 24 febbraio è di un ordine di grandezza diverso dalla violenza, pur drammatica, cui si è assistito in anni recenti nel Donbass. Le azioni passate del governo ucraino, l’aver alimentato il nazionalismo anti-russo, la mancata applicazione degli accordi di Minsk, sono motivo di biasimo, consiglierebbero meno afflato celebrativo e più prudenza nel rilanciare acriticamente tutto quanto arriva da Kiev, ma non modificano lo status di paese aggredito dell’Ucraina.</p>

<p><strong>Se la distinzione di fondo aggredito/aggressore va sempre tenuta presente, essa non dovrebbe essere però indebitamente sovraccaricata.</strong> La mobilitazione mediatica, prima con l’improprio accostamento ai precedenti dell’aggressione nazista del 1939, poi con un’enfasi sulle crudeltà commesse dai soldati invasori, enfasi che a mia memoria non ha eguali nel racconto di altre pur efferate guerre (alcune ancora in corso), ha favorito una rappresentazione in termini di conflitto tra bene e male.</p>

<p>Una cosa è riconoscere l’esistenza di un torto e una ragione <em>sul piano del diritto internazionale</em>, un’altra è, per noi che abbiamo il privilegio di non essere direttamente coinvolti, perdere la necessaria lucidità e lasciarci andare a espressioni altisonanti come «attacco all’Occidente», «sfida alla democrazia», trasformando quella guerra in qualcos’altro, una sorta di crociata, di guerra santa.</p>

<p><strong>Non è difficile capire a quale obiettivo molto più concreto possa essere funzionale tale approccio</strong>: fare finalmente i conti con la potenza ridotta ma non azzerata della Russia, approfittare del passo falso di Putin per modificare l’equilibrio internazionale, anche in vista di un confronto con la Cina. Ci ripeteremo allora che quello cui puntiamo è esportare finalmente anche in Russia la democrazia. Se i precedenti di questo obiettivo (Libia, Siria, Iraq, Afghanistan) non fossero così tragicamente fallimentari e se Putin stesso non fosse il risultato di quel che abbiamo contribuito a fare della Russia negli anni Novanta, ci si potrebbe anche credere.</p>

<p>La guerra come crociata ha una soluzione semplice da immaginare: se dall’altra parte hai il male la sua sconfitta senza condizioni, il suo annientamento, è l’unico esito possibile, nonché l’unico moralmente possibile, rispetto al quale qualsiasi compromesso sarà un cedimento inaccettabile. L’esempio del nazismo e della Seconda guerra mondiale è sempre un facile richiamo, dimenticando che il prezzo sono stati cinquanta milioni di morti e che la Germania hitleriana non aveva l’atomica. Non credo che si intenda arrivare a questo, ma si parla di <a href="https://twitter.com/JosepBorrellF/status/1512778418445860864">«vittoria sul campo»</a>, di una <a href="https://www.adnkronos.com/ucraina-russia-biden-guerra-durera-a-lungo-ma-usa-rimarranno-a-fianco-di-kiev_6496OfDz7tbZECyDNLZiI1">guerra lunga</a>, si richiama il caso dell’Afghanistan. Nel frattempo le sanzioni, che in una prospettiva del genere sono destinate a durare, avranno un impatto molto rilevante anche sulle nostre vita. Per questo serve una mobilitazione emotiva che non ammette troppi distinguo.</p>

<p><strong>La ragione per rifiutare questa rappresentazione</strong> non è solo un problema di fedeltà alla realtà dei fatti, è anche che essa predetermina uno stato di conflitto permanente quale unico esito.  Altre soluzioni, che cerchino di trovare un equilibrio tra riaffermazione del diritto e minimizzazione del danno in termini di perdite umane, distruzione e sofferenza, hanno il difetto di essere enormemente più complicate, perché non possono limitarsi a indicare il torto e la ragione. Richiedono l’accettazione del fatto che l’aggressione dell’Ucraina potrà risolversi in un’insuccesso per Putin (lo speriamo tutti), ma non in un’umiliazione così pesante da sollecitare una sua reazione estrema. Richiedono infine, specialmente per noi europei, la capacità di pensare a un dopo nel quale dovremo comunque riallacciare dei rapporti di convivenza con il nemico di oggi.</p>

<p>Infine, ricondurre la legittimità del nostro sostegno all’Ucraina al tema del diritto internazionale rappresenta anche un richiamo alla coerenza, perché in quest’ottica la condanna di violazioni di sovranità e aggressioni dovrà aver luogo in ogni altro contesto, indipendentemente da considerazioni di vicinanza dal punto di vista geopolitico. Su questo finora l’Occidente non ha brillato ed è anche questa la ragione per cui molti paesi terzi non si sono accodati alle nostre sanzioni e condanne.</p>

<p>Negli ultimi tempi nel dibattito italiano c’è stato uno scambio di accuse a proposito dell’asserita semplicità o complessità della situazione in corso. Credo di aver chiarito come la penso: il fatto che la premessa sia estremamente semplice (aggredito e aggressore) non significa né che sia semplice la sua soluzione, né che sia utile banalizzare ogni aspetto di questa maledetta guerra riconducendolo a uno schema binario (vero/falso, bene/male, umano/inumano, informazione/propaganda, e via andando).</p>]]></content><author><name></name></author><category term="guerra" /><category term="Ucraina" /><summary type="html"><![CDATA[Perché è giusto opporsi a Putin? È un dittatore, un criminale e molto altro, ma il motivo non è questo. Non muoviamo né sosteniamo guerre a tutti i dittatori criminali, anzi molti li accettiamo addirittura come nostri alleati. Allora perché?]]></summary><media:thumbnail xmlns:media="http://search.yahoo.com/mrss/" url="http://www.ragionidiscambio.it/ragionidiscambio/crociata.jpg" /><media:content medium="image" url="http://www.ragionidiscambio.it/ragionidiscambio/crociata.jpg" xmlns:media="http://search.yahoo.com/mrss/" /></entry><entry><title type="html">L’ultima vittima del Covid? L’idea di sanità pubblica</title><link href="http://www.ragionidiscambio.it/ragionidiscambio/posts/2022/01/sanita-pubblica.html" rel="alternate" type="text/html" title="L’ultima vittima del Covid? L’idea di sanità pubblica" /><published>2022-01-14T00:00:00+01:00</published><updated>2022-01-14T00:00:00+01:00</updated><id>http://www.ragionidiscambio.it/ragionidiscambio/posts/2022/01/sanita-pubblica</id><content type="html" xml:base="http://www.ragionidiscambio.it/ragionidiscambio/posts/2022/01/sanita-pubblica.html"><![CDATA[<p>L’epidemia non sta mettendo sotto stress soltanto le strutture sanitarie, ma anche i principi sui quali il sistema sanitario nazionale è stato costruito.  La questione dell’obbligo vaccinale ha creato un corto circuito nel nostro modo di guardare al diritto alla salute e questo rischia di produrre effetti permanenti.</p>

<!-- more -->

<p>Veniamo quotidianamente informati del fatto che i ricoverati per Covid sono in parte consistente persone non vaccinate.  Al fine di promuovere la vaccinazione, le statistiche sono presentate in modo da sottolineare questo aspetto e lo stesso Presidente del Consiglio ha recentemente affermato durante la sua <a href="https://video.sky.it/news/politica/video/covid-draghi-no-vax-creano-i-problemi-attuali-720706">conferenza stampa</a>
che</p>

<blockquote>
  <p>gran parte dei problemi che abbiamo oggi dipende dal fatto che ci sono dei non vaccinati.</p>
</blockquote>

<p>Da qui il passo è breve perché si attribuisca ai non vaccinati la responsabilità per il fatto che molti reparti ospedalieri, riconvertiti a reparti covid, non siano in grado di garantire le normali prestazioni per le altre patologie.  Affermazioni che circolano da mesi sulla bocca di medici, opinionisti e addirittura <a href="https://www.la7.it/tagada/video/cofferati-per-convincere-gli-anziani-a-vaccinarsi-si-agisca-sullassistenza-24-11-2021-410379">leader storici della sinistra</a>, non più tardi di ieri sera hanno trovato un’ulteriore esplicitazione nella dichiarazione di Pierluigi Bersani. Durante una <a href="https://www.la7.it/piazzapulita/video/bersani-ai-no-vax-finche-si-puo-si-cura-tutti-se-non-ci-fosse-piu-posto-un-vaccinato-ha-la-priorita-13-01-2022-417739">trasmissione televisiva</a> l’ex segretario del Pd ha affermato che</p>

<blockquote>
  <p>Finché si può, si cura tutti. Arrivassimo al punto che i medici devono scegliere chi curare, bisogna che rifacciamo la classifica”.</p>
</blockquote>

<p>Vorrei partire proprio da queste affermazioni, prendendone per valide le premesse: vaccinarsi riduce il rischio di incorrere in una forma grave della malattia e quindi di occupare posti e risorse che altrimenti potrebbero essere utilizzate per altri malati e altri bisogni.</p>

<p><strong>Una prima osservazione è che un sistema sanitario universalitistico come il nostro S.S.N. crea un’interdipendenza</strong> tra i membri della collettività che non ci sarebbe o ci sarebbe in misura molto minore se le cure sanitarie fossero un qualsiasi bene acquistabile sul mercato. Il meccanismo assicurativo e il principio dell’accesso alle cure basato sul bisogno (invece che sulla disponibilità a pagare) fanno sì che il costo delle cure per la nostra salute sia sostenuto dalla collettività nel suo insieme.</p>

<p>Qui va sottolineato un aspetto importante. Non solo in un sistema come il nostro l’accesso alle cure è (o dovrebbe essere) indipendente dal reddito, ma esso è anche indipendente dall’esistenza di fattori di rischio individuale. Non ci sono clausole che rendano inapplicabile la nostra polizza assicurativa. Il fatto di avere un maggiore rischio di ammalarsi per fattori demografici, per caratteristiche innate, ma anche per lo stile di vita più o meno sano, non comporta né un diverso contributo al finanziamento del sistema né una diversa priorità nell’accesso.</p>

<p>Nell’ambito del sistema sanitario pubblico, vieni curato indipendentemente dall’aver assunto comportamenti «a rischio». Non conta la dieta che segui, non conta il praticare attività sportiva, non conta l’essere fumatori o obesi, l’essersi sottoposti a screening o prevenzione. Chi incorre in un incidente stradale viene curato anche se superava i limiti di velocità, se non aveva la cintura e magari stava guidando in stato di ebrezza.
L’accesso alle cure è pensato come un diritto, regolato soltanto dalla condizione di bisogno. Si tratta, a pensarci, di una conquista importante e di un principio di civiltà, del quale forse non siamo abbastanza consapevoli.</p>

<p>Eppure è innegabile che il nostro stile di vita, le nostre decisioni di svolgere certe attività e assumerci certi rischi, abbiano un costo per la collettività che paga per le nostre cure. La limitatezza delle risorse fa sì che il posto che occupo sia sempre un posto sottratto ad altri. È chiaro che quando la domanda è maggiore il vincolo di scarsità si fa sentire maggiormente e si avverte in modo più netto come salvare una vita sia spesso abbandonarne un’altra al suo destino. La situazione in condizioni normali è meno drammatica di come è oggi con l’epidemia in corso, ma non ci sono mai risorse inutilizzate e ci sono sempre liste di attesa, dunque la differenza è solo una questione di grado, di quantità e non di qualità: nel momento in cui otteniamo una cura, un esame, un ricovero, questo ha un costo (come economisti lo chiamiamo <em>costo opportunità</em>) in termini di rinuncia o ritardo nella cura di qualcun altro. Il dilemma, la <em>scelta tragica</em>, è forse meno frequente e meno visibile, ma qualsiasi medico potrà testimoniare che il dilemma su chi salvare non è una novità introdotta dall’epidemia.</p>

<p><strong>Da qui la reazione, per certi versi comprensibile,</strong> di chi pensa ai posti che si libererebbero se tutti si vaccinassero. Il nesso è di tipo probabilistico, ma questo cambia poco. Chi non si vaccina scommette avendo una probabilità molto più alta di perdere, se perde non ne subirà solo lui le conseguenze, ma impedirà l’accesso alle cure ad altri, che hanno sostenuto il costo di vaccinarsi (in termini di rischio di effetti collaterali). Si tratta di una considerazione semplice, che è immediato porre in termini di equità: non è giusto che chi non ha fatto la sua parte abbia i miei stessi diritti. Reazione comprensibile, dicevo, ma anche pericolosa per quanto ne può seguire.</p>

<p>Affermare che chi non ha fatto quanto in suo potere per ridurre il rischio di ammalarsi debba perdere la sua priorità di accesso alle cure a favore di chi ha svolto tutto quanto prescritto e raccomandato significherebbe stravolgere i principi di base del funzionamento del sistema sanitario, l’idea dell’accesso in base al bisogno che ha retto il nostro sistema.  Introdurre un criterio «meritocratico» per stabilire la priorità aprirebbe la porta a scenari inquietanti: perché non un sistema per cui l’accesso alle cure oncologiche è assegnato in base alla frequenza degli screening preventivi (colonscopie, mammografie ed esami alla prostata)? Perché non stabilire che il tumore ai polmoni viene curato in precedenza ai non fumatori? Per le malattie cardiovascolari, l’accesso potrebbe essere determinato dal livello di colesterolemia e all’obesità. Una volta passata l’idea che si possano premiare o sanzionare i comportamenti in base al loro effetto statisticamente comprovato sull’insorgere di certe patologie, le possibilità non mancano. Si tratta di un esito distopico. Mi chiedo quanta consapevolezza abbia di questa possibile evoluzione chi con troppa leggerezza parla di revisione dei criteri di accesso in base allo stato vaccinale.</p>

<p><strong>Naturalmente ci sono altre possibilità.</strong> Se non vogliamo che i comportamenti virtuosi influenzino l’accesso alle cure, essi potrebbero comunque rappresentare la base per definire il sistema di finanziamento della sanità. Anche in questo caso dal punto di vista economico la logica è trasparente: i tuoi comportamenti implicano una maggiore probabilità di ricorso alle cure, dunque un maggior costo per la collettività. Con linguaggio economico diciamo che le scelte individuali determinano un’esternalità, un costo sociale in aggiunta al costo individuale per il singolo. Ciò potrebbe giustificare un intervento pubblico mirante a far «internalizzare» gli effetti delle decisioni attraverso la modulazione dei contributi in base al rischio individuale.</p>

<p>Ecco quindi che il non vaccinato paga una sanzione o una sovrattassa commisurata al costo che la mancata vaccinazione comporta per gli altri. Come per l’inquinamento, come per altri comportamenti socialmente costosi, il contributo alla spesa sanitaria non è più uniforme o determinato dal reddito, bensì modulato sulla base del rischio e quindi delle scelte individuali. Pur rispettando il criterio di accesso in base al bisogno, anche questa soluzione pone tuttavia un problema esistenziale a un sistema sanitario pubblico, il cui finanziamento, tramite imposte, si basa sulla capacità contributiva e non sulla rischiosità. È nei sistemi basati sulle assicurazioni private che i premi vengono differenziati e modulati sulle caratteristiche individuali, si propongono sconti basati sull’effettuazione di check-up sulla salute, si aumenta il prezzo in base all’età (un anziano costa più di un giovane).  L’adozione di una logica puramente assicurativa (premio allineato con il rischio) è l’anticamera della privatizzazione.</p>

<p>Insomma, se vogliamo mantenere in piedi un sistema pubblico, sia nei criteri di accesso alle cure (nessuna priorità in base al «merito») sia nel finanziamento (pagamento tramite imposte senza considerazione per i fattori di rischio), le soluzioni descritte non sono percorribili.</p>

<p><strong>Resta una terza possibilità, che è quella di incoraggiare,</strong> o in alcuni casi addirittura obbligare, comportamenti che riducano il rischio di dover ricorrere all’assistenza sanitaria.  Le cinture di sicurezza sono un esempio molto citato in questi mesi. La misura appare paternalistica se la si vede come una protezione rivolta solo all’individuo. Ricordo che proprio questa era l’obiezione principale quando fu introdotta: perché lo Stato deve impormi qualcosa per il mio bene? Non devo essere io a decidere se il fastidio di utilizzare la cintura giustifica il rischio che corro non utilizzandola? Non è una decisione che alla fine ricade solo su me stesso? In effetti no.  Dal momento che le cure in caso di incidente sono a carico della collettività, il rischio individuale non è più solo individuale. Lo stesso vale per il fumo: l’esternalità, il danno a terzi, non è solo il fumo passivo, ma anche e soprattutto il fatto che le mie cure ricadranno sulla collettività (per la verità c’è chi ha argomentato che un fumatore spesso costa alla collettività meno di un non fumatore perché ha una vita attesa più breve, ma la questione è controversa).</p>

<p>È chiaro che in questa logica si possono giustificare anche gli obblighi vaccinali. Ecco perché un’opposizione al vaccino basata sulla rivendicazione della salute come fatto individuale («il corpo è mio») risulta assai debole. Il corpo è tuo ma, nel caso, le cure non sono a carico tuo. In certa misura la tua salute «appartiene» alla collettività, visto che dovrà farsene carico. Sì lo so, l’affermazione è forte, ma francamente è difficile trovare argomenti per respingerla.</p>

<p>I problemi non mancano neppure per questa soluzione. In circostanze emergenziali l’obbligo vaccinale può apparire una soluzione ragionevole, ma le attuali vicende hanno mostrato quanto un obbligo del genere possa essere percepito come invasivo. L’imposizione di obblighi e divieti incontra un limite nel fatto che teniamo tutti in gran conto la nostra libertà di decidere se e come curarci e siamo gelosi della nostra autonomia nella scelta del nostro stile di vita, che consideriamo parte della nostra identità. Chi sopporterebbe uno stato che ci imponesse la dieta, lo svolgimento di attività fisiche o esami diagnostici periodici?</p>

<p>Esistono forme di pressione più «morbide», il famoso <a href="https://www.treccani.it/magazine/chiasmo/diritto_e_societa/Rivoluzione/rivoluzione_sgss_nudge.html"><em>nudge</em></a>, la spinta gentile. In Toscana ai residenti con più di 50 anni di età arrivano per posta inviti a svolgere test per prevenire le forme più frequenti di tumori, con fogli illustrativi che informano e invitano. L’enfasi su uno stile di vita sano e salutista è parte ormai della nostra cultura e in fondo è giusto che anche le autorità sanitarie lo promuovano. Del resto, siamo i primi ad avere interesse a vivere più a lungo e in salute, quindi non dovrebbe essere troppo difficile convincerci, anche senza costrizione, ad adottare comportamenti che riducono il rischio di certe patologie. È sufficiente la <em>moral suasion</em>? Oppure servono pressioni più forti?</p>

<p><strong>È un equilibrio non facile da trovare</strong> quello tra la promozione di comportamenti «virtuosi» e rispetto della libertà di ciascuno. Spesso si esagera nel gridare allo «stato etico» ogniqualvolta si vogliano promuovere attivamente comportamenti socialmente desiderabili, ma il rischio di farsi prendere la mano indubbiamente esiste. Dunque, ben vengano paletti, cautele e riserve di legge (come quella prevista dall’art. 32 della Costituzione). Non può bastare l’esistenza di un vantaggio per i conti pubblici per giustificare un’interferenza con il diritto di autodeterminazione nelle scelte di salute.</p>

<p>Al fondo di questo ragionamento mi rendo conto che non ho vere soluzioni da proporre. Volendo difendere l’idea di sanità universale e pubblica, e quindi respingendo le prime due soluzioni descritte, resta comunque una tensione ineliminabile, quella tra l’aspirazione a curare tutti in modo uniforme e il rispetto della libertà di ciascuno di scegliere il proprio stile di vita, anche quando include comportamenti che aumentano i rischi per la salute e quindi portano a un maggiore uso di una risorsa collettiva.  La vicenda del COVID e dei vaccini ha mostrato come molti avvertano questa tensione come una minaccia al principio di equità, al punto di voler mettere in discussione il principio basilare per cui la cura si eroga in base al bisogno.</p>

<p>Se siamo arrivati a questo snodo indubbiamente ha gravi responsabilità chi ha alimentato una campagna di demonizzazione dei <em>novax</em>, pensando che questo fosse il modo più efficace per promuovere il vaccino. D’altra parte, per le ragioni illustrate, la mera rivendicazione della propria autonomia nelle scelte sulla propria salute non appare una risposta valida e convincente. Siamo una comunità interdipendente, resa tale anche dalla «socializzazione» dei rischi legati alla salute, e dobbiamo dunque accettare che le nostre scelte riguardino anche gli altri.  Tra libertà e responsabilità c’è un nesso che non può essere reciso né risolto in modo semplicistico.</p>]]></content><author><name></name></author><category term="COVID" /><category term="sanità pubblica" /><summary type="html"><![CDATA[L’epidemia non sta mettendo sotto stress soltanto le strutture sanitarie, ma anche i principi sui quali il sistema sanitario nazionale è stato costruito. La questione dell’obbligo vaccinale ha creato un corto circuito nel nostro modo di guardare al diritto alla salute e questo rischia di produrre effetti permanenti.]]></summary><media:thumbnail xmlns:media="http://search.yahoo.com/mrss/" url="http://www.ragionidiscambio.it/ragionidiscambio/giuditta-oloferne.jpg" /><media:content medium="image" url="http://www.ragionidiscambio.it/ragionidiscambio/giuditta-oloferne.jpg" xmlns:media="http://search.yahoo.com/mrss/" /></entry><entry><title type="html">Se proprio si deve, meglio l’obbligo vaccinale di questo Green Pass</title><link href="http://www.ragionidiscambio.it/ragionidiscambio/posts/2021/11/green-pass.html" rel="alternate" type="text/html" title="Se proprio si deve, meglio l’obbligo vaccinale di questo Green Pass" /><published>2021-11-13T00:00:00+01:00</published><updated>2021-11-13T00:00:00+01:00</updated><id>http://www.ragionidiscambio.it/ragionidiscambio/posts/2021/11/green-pass</id><content type="html" xml:base="http://www.ragionidiscambio.it/ragionidiscambio/posts/2021/11/green-pass.html"><![CDATA[<p>Per favore, mettete questo benedetto (o maledetto) obbligo di vaccinazione e facciamola finita con l’ambiguità dell’attuale Green Pass. Mettetelo per ragioni di credibilità delle istituzioni e di difesa della democrazia prima che per ragioni sanitarie. Un obbligo di legge ci toglierebbe da questa situazione, paradossale e ahimé foriera di rischi, in cui c’è una sanzione in assenza di una violazione. 
<!-- more --></p>

<p><strong>Il Green Pass è stato introdotto come strumento per dare sicurezza nelle interazioni sociali</strong>, per certificare il nostro stato di salute, per tranquillizzare i nostri vicini sul fatto che non costituiremo per loro un pericolo. Purtroppo sappiamo che è così solo in parte, perché la vaccinazione riduce ma non elimina il rischio di contagiarsi e di contagiare. Con qualche possibile effetto paradossale: il GP consente ai vaccinati che abbiano contratto il virus di girare indisturbati, con sintomi più lievi quindi minore visibilità e senza doversi sottoporre a tampone (gli asintomatici contagiano? Si diceva di sì, non so se ora la situazione sia cambiata).</p>

<p>Ma alla fine la protezione che il GP offre nel contesto specifico in cui accedono solo persone che ne sono provviste non sembra un aspetto così importante, visto che tutti concordano che la vera efficacia del GP sia l’effetto che ha avuto e si spera abbia sulla scelta di vaccinarsi. D’altronde, che il GP sia principalmente un modo per spingere gli italiani a vaccinarsi è stato detto ai più alti livelli. Dettagli come l’obbligo anche per chi è in <em>smart working</em> o l’idea che sta circolando in questi giorni di riservare il GP ai soli vaccinati e guariti (non basterebbe più il tampone) dovrebbero togliere ogni dubbio residuo in proposito.</p>

<p><strong>La bontà del fine (la vaccinazione) sembra far passare in secondo piano ogni ragionamento o distinguo sull’idoneità del mezzo</strong> e non è un caso se i dubbi sul GP sono automaticamente considerati opposizione al vaccino. Sul fatto che il COVID si combatta con la vaccinazione è difficile a non concordare. A questa mia affermazione qualcuno reagirà piccato, citando l’ultimo studio che contraddice i dati ufficiali sull’efficacia del vaccino, i dati sugli effetti avversi, la questione dei minori ecc. Conosco molti di questi studi e li prendo sul serio, ma nonostante tutte le obiezioni e i dubbi continuo a essere convinto che la vaccinazione di massa sia di gran lunga lo strumento migliore che abbiamo in questo momento contro il virus. Ma l’efficacia del vaccino non è il punto rilevante del mio ragionamento e a dire il vero non lo è nemmeno la desiderabilità dell’obbligo dal punto di vista sanitario.</p>

<p>Qual è il punto allora? Il punto è cosa rappresenta realmente questo Green Pass. Se come abbiamo detto il GP è un mezzo e non un fine, e se è stato esteso fino a impedire l’accesso all’istruzione, al lavoro e a tanto altro a chi non è vaccinato, esso è diventato uno strumento di sanzionamento che impone un obbligo di fatto. Non un «nudge» come qualcuno dice, mostrando di non aver capito cos’è un nudge (P.S. Il <a href="https://it.wikipedia.org/wiki/Teoria_dei_nudge">nudge</a> è un pungolo, una spintarella gentile che ci spinge a compiere azioni che abbiamo escluso non per scelta razionale ma per pigrizia, carenza di informazioni o inerzia; ma il nudge non è un obbligo e non altera significativamente gli incentivi a compiere l’azione).</p>

<p>Con il GP la sanzione per chi non si vaccina è l’esclusione dall’accesso a diritti anche costituzionalmente garantiti (citavo l’istruzione e il lavoro) e in generale dalla vita sociale. <a href="https://nogreenpassdocenti.wordpress.com/">Molti hanno reagito</a> al fatto che l’accesso a diritti fosse usato come strumento di politica sanitaria parlando di discriminazione. A me il ricorso all’argomento della discriminazione non convince, per ragioni che hanno anche a che vedere con un uso ormai debordante che si fa di questa nozione, temo per supplire all’indebolimento di altri principi etici. Ma che si usi l’accesso a un diritto fondamentale come strumento di pressione qualche problema lo dovrebbe porre a tutti.</p>

<p><strong>Per convincersi del fatto che il GP sia principalmente un meccanismo sanzionatorio</strong> basta un piccolo esperimento mentale: cosa succederebbe se introducessimo l’obbligo di vaccinazione? Come sarebbe reso efficace tale obbligo? Chi immagina la polizia che viene nelle case e trascina i riottosi in un centro vaccinale ha guardato troppe serie distopiche su Netflix: l’obbligo sarebbe attuato con una cosa che se non fosse il Green Pass sarebbe molto simile al Green pass. Si stabilirebbe che chi non ottempera all’obbligo non può andare a scuola, non può frequentare locali pubblici, non può lavorare ecc. Ovvero, con l’obbligo nella sostanza non cambierebbe nulla rispetto a oggi, se non la presenza dell’obbligo stesso.</p>

<p>Proprio perché non cambierebbe nulla, qualcuno potrebbe concludere che sto ponendo la classica questione di lana caprina invece di guardare alla questione seria, che è la lotta al virus.  Ma la differenza tra una sanzione senza obbligo e una con obbligo di legge non è affatto una questione secondaria, un distinguo da intellettuali. Non è un caso se per disposizione costituzionale (Art. 32) gli obblighi in campo sanitario sono soggetti a riserva di legge: i padri costituenti avevano ben chiaro che certe decisioni, in quanto toccano diritti fondamentali, non possono essere lasciare a qualche fantomatica commissione di esperti più o meno nobilitata dall’aggettivo «scientifica» né al governo da solo. Vanno discusse in un confronto aperto al massimo livello previsto in una democrazia, cioè in Parlamento, con un’esplicita assunzione di responsabilità politica.</p>

<p>Anche su questo c’è un’obiezione che ho sentito spesso: l’obbligo non passerebbe in Parlamento perché alcune forze sono contrarie. Be’, qui allora abbiamo un problema: stiamo dicendo che si fa così perché se facessimo come dovremmo fare la proposta non avrebbe il consenso della maggioranza del Parlamento. Se è così la questione sembra ancora più grave. O forse stiamo dicendo che ci sono forze politiche che, essendosi dichiarate contro l’obbligo e pescando nell’area dei contrari al vaccino, non voterebbero per l’obbligo ma sul GP chiudono un occhio o entrambi? Non mi pare che il discorso cambi, se non per il fatto che aggirare una procedura costituzionale per compiacere la demogogia di una forza politica è qualcosa di molto discutibile (uso un eufemismo).</p>

<p><strong>Ma soprattutto, chiediamoci cosa possa significare introdurre una sanzione</strong> non per la violazione di una norma (come sarebbe con l’obbligo vaccinale), ma per incoraggiare quello che al momento altro non è che un comportamento socialmente desiderabile e moralmente responsabile. È qui che la mia inclinazione a proiettare i precedenti che creiamo oggi in un futuro che non siamo in grado di prevedere mi porta a vedere gli aspetti più inquietanti: non è che stiamo mettendo le premesse a un sistema nel quale le sanzioni, invece di punire chi viola le leggi, puniranno chi non si comporta da «buon cittadino»? Lo stato di diritto rimpiazzato da una nuova edizione dello stato etico, rafforzato dalle tecnologie di cui oggi disponiamo.</p>

<p>Chi nega che esista un «problema Green Pass» ritiene, spesso in perfetta buona fede, che l’emergenza COVID non ci permetta troppe sottigliezze, prima vivere poi filosofare. La pandemia passerà, speriamo prima possibile. Ma non è detto che passino altrettanto facilmente alcuni cambiamenti nella nostra pratica democratica che ora ci sembrano piccoli e giustificabili eccezioni, domani chissà.</p>

<p>Per favore, dunque, se Green Pass deve essere, almeno si sancisca, seguendo tutti i passaggi richiesti, un obbligo di vaccinazione. Per preservare il diritto e le regole democratiche prima che per sconfiggere il virus.</p>]]></content><author><name></name></author><category term="COVID" /><category term="democrazia" /><summary type="html"><![CDATA[Per favore, mettete questo benedetto (o maledetto) obbligo di vaccinazione e facciamola finita con l’ambiguità dell’attuale Green Pass. Mettetelo per ragioni di credibilità delle istituzioni e di difesa della democrazia prima che per ragioni sanitarie. Un obbligo di legge ci toglierebbe da questa situazione, paradossale e ahimé foriera di rischi, in cui c’è una sanzione in assenza di una violazione.]]></summary><media:thumbnail xmlns:media="http://search.yahoo.com/mrss/" url="http://www.ragionidiscambio.it/ragionidiscambio/leviatano.jpg" /><media:content medium="image" url="http://www.ragionidiscambio.it/ragionidiscambio/leviatano.jpg" xmlns:media="http://search.yahoo.com/mrss/" /></entry><entry><title type="html">Mes: se poco cambia perché niente deve cambiare</title><link href="http://www.ragionidiscambio.it/ragionidiscambio/posts/2019/11/mes.html" rel="alternate" type="text/html" title="Mes: se poco cambia perché niente deve cambiare" /><published>2019-11-04T00:00:00+01:00</published><updated>2019-11-04T00:00:00+01:00</updated><id>http://www.ragionidiscambio.it/ragionidiscambio/posts/2019/11/mes</id><content type="html" xml:base="http://www.ragionidiscambio.it/ragionidiscambio/posts/2019/11/mes.html"><![CDATA[<p><em>(articolo scritto con Sergio Cesaratto)</em></p>

<p>Niente di nuovo sotto il sole. Così ha argomentato <a href="http://webtv.senato.it/4621?video_evento=48901">nella sua audizione</a> il ministro dell’Economia Roberto Gualtieri a proposito del nuovo MES (il Meccanismo Europeo di Stabilità): la possibilità di ristrutturazione del debito pubblico è già presente nell’attuale versione del trattato e quindi gli allarmi sollevati per le modifiche sono ingiustificati. 
<!-- more --></p>

<p><strong>Eppure tra i primi a sollevare dei dubbi erano stati economisti</strong> che, quanto a fedeltà all’ortodossia europea, sono al di sopra di ogni sospetto. Giampaolo Galli, già deputato del Pd, aveva scritto <a href="https://www.lavoce.info/archives/62271/meccanismo-di-stabilita-e-il-caso-di-allarmarsi/">un articolo</a> nel quale, pur con cautela, metteva in fila gli elementi problematici della riforma. Egli ricordava l’episodio della famosa “passeggiata di Deauville” di Merkel e Sarkozy dell’ottobre 2010: il fatto che per in quella occasione la prima volta si sia menzionata la possibilità di un “coinvolgimento del settore privato” (una perifrasi per dire la ristrutturazione del debito) viene considerato come uno degli elementi scatenanti della speculazione che ha portato alla crisi dei debiti sovrani del 2011. Rilevava come nella nuova versione del trattato si attribuiscano al MES poteri molto ampi, in parte sovrapposti a quelli della Commissione, nella valutazione della sostenibilità dei debiti dei paesi membri, e con maggiore nettezza che in passato si stabilisce che l’assistenza verrà data solo ai paesi con debito sostenibile; una valutazione negativa sul debito rischia dunque di costringere il paese a ristrutturare il proprio debito per poter accedere ai fondi del MES.  Se dunque è vero che il testo del trattato non prevede automatismi, in una situazione di reale necessità un paese bisognoso di aiuto con debito dichiarato non sostenibile avrebbe ben poca scelta.</p>

<p><strong>Galli non è stato l’unico ad avanzare questi dubbi.</strong> In un commento del luglio 2018, l’ex direttore della gestione debito pubblico del Tesoro, Maria Cannata aveva espresso simili preoccupazioni per la prevista  modifica di alcune clausole (le famigerate CAC) che ridurranno la possibilità per i sottoscrittori di opporsi a una ristrutturazione del debito. Si sa che i mercati sono molto sensibili a questo tipo di segnali e la reazione a queste modifiche potrebbe essere quella di attribuire una maggiore probabilità all’eventualità di un default. Ciò a sua volta potrebbe rendere meno attraente l’acquisto del debito di paesi come l’Italia, determinando un classico caso di aspettative che si auto-avverano. Sia Galli che Cannata hanno recentemente voluto <a href="https://www.lavoce.info/archives/62430/riforma-mes-la-versione-attuale-e-un-passo-avanti/">rettificare la propria valutazione</a>, forse preoccupati che i loro rilievi fossero utilizzati per criticare in modo così severo l’operato del governo, e che la critica potesse portare a una crisi di governo e a nuove frizioni a livello europeo.</p>

<p>Messo in questi termini, lo scontro sembra dunque riconducibile a una diversa percezione del rischio di dare segnali sbagliati ai mercati: da una parte chi, come Gualtieri, tende a rassicurare minimizzando la portata delle modifiche introdotte, dall’altra chi invece ritiene che basti poco per scatenare il panico e un’altra crisi debitoria e quindi ci si debba muoversi coi piedi di piombo.</p>

<p><strong>In realtà, se il tema è esploso in questo modo</strong> non è (solo) per la volontà dell’opposizione di sfruttare l’occasione per mettere in difficoltà il governo, è perché la questione chiama in causa considerazioni ben più ampie e rilevanti. In un certo senso Gualtieri ha ragione: le novità introdotte non sono di grande rilevanza sostanziale, buona parte delle questioni di cui si discute oggi erano già nel trattato istitutivo del 2012. Ci pare tuttavia che questo argomento sia debole. Nel 2012, nel pieno della crisi, ogni discussione sull’argomento era preclusa dalla pressione a “fare presto”. Il Parlamento e l’opinione pubblica dovettero digerire l’indigeribile, dal pareggio di bilancio in Costituzione al fiscal compact fino, appunto, al MES. Il MES è nato come meccanismo di solidarietà, ma che la solidarietà all’interno dell’eurozona debba assumere questa forma è indicativo dei difetti di fondo della costruzione dell’Unione monetaria. Il trattato in discussione precisa che il MES dovrà operare “dalla prospettiva del creditore”, ovvero in un’ottica di mercato che poco ha a che vedere con un approccio cooperativo e un’attenzione all’interesse comune dell’Unione. Rivolgersi al MES non sarà dunque molto diverso da ricorrere al Fondo Monetario Internazionale, vista la previsione di severe condizionalità in cambio degli aiuti. Che il massimo della solidarietà tra membri di un’unione monetaria avvenga attraverso uno strumento di questo tipo dovrebbe far riflettere, ed è bene che se ne rifletta ora, visto che non si è fatto a suo tempo.</p>

<p><strong>Può allora essere utile confrontare la situazione dell’Unione monetaria europea</strong> con quella degli Stati Uniti, che sono in fondo anch’essi un’unione monetaria fra Stati (anche se più omogenei). Negli Stati Uniti, la funzione che si vorrebbe attribuire al MES è svolta dalla banca centrale (la Federal Reserve): essa garantisce implicitamente che i titoli del Tesoro americano siano ripagati e fornisce un backstop (una garanzia) all’intero sistema bancario. Lo stesso vale per la verità per qualsiasi altro Paese dotato di una propria banca centrale che si indebita in una valuta di cui tale banca centrale ha il controllo. Nell’Unione monetaria europea questa possibilità è preclusa, perché la costruzione di Maastricht, che fa da cornice istituzionale alla moneta comune, poggia sul presupposto della diffidenza reciproca, sul timore che in assenza di regole rigide uno Stato possa approfittare della situazione a scapito degli altri: il cosiddetto azzardo morale. Che sia o meno giustificato questo timore, tale diffidenza è ciò che rende particolarmente vulnerabile l’Unione europea, impedendo un’azione di politica economica più coordinata e quindi efficace. È per diffidenza, ad esempio, che la Germania si oppone alla creazione di un’assicurazione comune sui depositi, nel timore che i correntisti (e in ultima istanza i contribuenti) tedeschi possano trovarsi a dover salvare le banche italiane, che hanno nel proprio portafoglio ingenti quantità di titoli pubblici italiani, determinando così un implicito trasferimento di risorse verso il nostro Paese. Il rifiuto di ogni possibile forma di solidarietà fiscale è stato del resto ripetutamente ribadito, nel no alla mutualizzazione del debito, nel no a qualsiasi ipotesi di “unione fiscale” (a meno che per unione fiscale non si intenda un più rigido controllo comunitario delle politiche di bilancio nazionali), nei tanti tentativi di ostacolare anche sul piano legale il Quantitative Easing voluto dal presidente Draghi.</p>

<p><strong>Il MES ribadisce, accentuandola, questa impostazione di fondo.</strong> Nel contesto delle ripetute negoziazioni in sede europea per ottenere margini di flessibilità di bilancio, è emerso da parte dei Paesi piu rigoristi un crescente scetticismo sull’efficacia delle regole europee e sulla credibilità dei meccanismi di sanzionamento delle stesse, visto che la Commissione finisce inevitabilmente per muoversi con criteri “politici”. Anche il fiscal compact, che doveva essere un modo per irrigidire vincoli e sanzioni, viene applicato con una certa flessibilità; per noi insufficiente ma secondo altri eccessiva. Se l’impostazione prevalente prima della crisi prevedeva un’implicita promessa di solvibilità dei debiti pubblici (il default dei debiti sovrani non era considerato tra le possibilità) affidando alle regole del patto di stabilità il controllo dell’azione fiscale degli Stati membri, sembra affermarsi ultimamente una nuova impostazione, che fa affidamento sui mercati finanziari come strumento di disciplina. Il meccanismo si è visto in azione in alcuni cruciali passaggi politici del nostro Paese: ogni deviazione dalle “buone politiche”, che vanno qui intese come politiche gradite agli investitori sui mercati finanziari, viene sanzionata da un’impennata degli spread che, determinando un aumento del rischio di default, rimette in riga i riottosi. L’istituzionalizzazione della possibilità di ristrutturare il debito nell’ambito del MES, strumento che era nato in un’ottica emergenziale e che ora assumerebbe un carattere strutturale, può essere letta in questa prospettiva.</p>

<p><strong>Siamo a nostra volta troppo sospettosi e pessimisti?</strong> Ma è sempre Giampaolo Galli a spiegare <a href="https://www.lavoce.info/archives/62271/meccanismo-di-stabilita-e-il-caso-di-allarmarsi/">nel suo articolo</a> che Germania e l’Olanda sono favorevoli a questa riforma “perché ritengono che le regole europee non siano riuscite a disciplinare paesi come l’Italia e dunque occorra fare maggiore affidamento su meccanismi di mercato”. La finalità del MES non sarebbe cioè “quella di indurre l’Italia a ristrutturare, ma al contrario quella di indurla ad assumere le iniziative che sono necessarie per evitare di perdere l’accesso al mercato e dunque essere costretta a rivolgersi all’assistenza della comunità internazionale”. Insomma, per un paese gravato da elevato debito il MES rappresenta nella peggiore delle ipotesi un maggior rischio di default (un default che a quel punto sarebbe gestito sotto la vigile supervisione dei partner, attenti a evitare di doverne sopportare i costi), nella più favorevole è l’ennesimo strumento di disciplina con il quale vincolare le scelte di politica economica. Non stupisce che, al netto di qualche timore che certi dispositivi della riforma possano aumentare i rischi per il debito, chi crede che l’Italia debba continuare su una linea di austerità e di riforme in continuità con il passato decennio valuti in modo complessivamente positivo la filosofia che ispira il trattato del MES. Per noi il problema è proprio quella filosofia, inaccettabile per chiunque auspichi un’Europa costruita non sulla diffidenza e sul sospetto, con i mercati finanziari nel ruolo di “gendarme”, ma come comunità cooperativa e solidale. Dunque, il fatto che nulla o poco cambi con le modifiche proposte è tutt’altro che una buona notizia. La riforma del MES è un’occasione per provare – almeno provare – a cambiare il modo di funzionare dell’Europa. Sarebbe un peccato sprecarla con l’ennesimo acritico assenso dato perché non c’è alternativa, there is no alternative.</p>]]></content><author><name></name></author><category term="Unione europea" /><category term="debito pubblico" /><summary type="html"><![CDATA[(articolo scritto con Sergio Cesaratto) Niente di nuovo sotto il sole. Così ha argomentato nella sua audizione il ministro dell’Economia Roberto Gualtieri a proposito del nuovo MES (il Meccanismo Europeo di Stabilità): la possibilità di ristrutturazione del debito pubblico è già presente nell’attuale versione del trattato e quindi gli allarmi sollevati per le modifiche sono ingiustificati.]]></summary><media:thumbnail xmlns:media="http://search.yahoo.com/mrss/" url="http://www.ragionidiscambio.it/ragionidiscambio/Botero2.jpg" /><media:content medium="image" url="http://www.ragionidiscambio.it/ragionidiscambio/Botero2.jpg" xmlns:media="http://search.yahoo.com/mrss/" /></entry><entry><title type="html">Come ho imparato a non preoccuparmi dei minibot</title><link href="http://www.ragionidiscambio.it/ragionidiscambio/posts/2019/06/minibot.html" rel="alternate" type="text/html" title="Come ho imparato a non preoccuparmi dei minibot" /><published>2019-06-10T00:00:00+02:00</published><updated>2019-06-10T00:00:00+02:00</updated><id>http://www.ragionidiscambio.it/ragionidiscambio/posts/2019/06/minibot</id><content type="html" xml:base="http://www.ragionidiscambio.it/ragionidiscambio/posts/2019/06/minibot.html"><![CDATA[<p>È chiaro che la proposta dei minibot, che larga eco ha avuto in tutto il continente, ha a che vedere con la questione della posizione dell’Italia nell’euro, ma per affrontare il tema cerchiamo innanzi tutto di capire di che si tratta dal punto di vista economico e della finanza pubblica, perché non sempre le opinioni di commentatori più o meno esperti sono state precise e complete a riguardo.
<!-- more -->
Ricapitoliamo dunque. Tra i crediti che i privati possono vantare verso la Pubblica Amministrazione figurano anche i cosiddetti crediti commerciali, che corrispondono a pagamenti non ancora effettuati, e spesso effettuati con molto ritardo, per prestazioni e fornitura allo Stato o (specialmente) agli Enti locali. Per la P.A. sono passività, cioè debiti, e il loro ammontare, non facile da determinare, è stimato tra i 50 e i 60 miliardi. La necessità di ridurre l’ammontare di tali debiti è riconducibile sia al rispetto della normativa comunitaria (l’Italia è stata deferita dalla Commissione alla Corte di giustizia della UE per i suoi ritardi sistematici), sia al fatto che pagamenti più regolari avrebbero effetti positivi sull’attività economica e sull’occupazione.</p>

<p><strong>Partiamo dalla <a href="https://aic.camera.it/aic/scheda.html?numero=1/00013&amp;ramo=C&amp;leg=18">mozione approvata in Parlamento</a> la scorsa settimana.</strong> Essa impegna il governo ad accelerare i pagamenti, prevedendo modalità quali la compensazione tra debiti e crediti nonché, qui il punto che ha suscitato tanto scalpore, “attraverso strumenti quali titoli di Stato di piccolo taglio”.</p>

<p>Potremmo descrivere l’idea nel seguente modo: invece di reperire le risorse necessarie sui mercati finanziari con l’emissione di titoli, i titoli verrebbero offerti direttamente ai creditori, su base volontaria (la “base volontaria” non è specificata nella mozione ma è stata ribadita più volta in sede di dibattito precedente il voto). Il creditore potrebbe accettare il titolo, in alternativa all’attesa del pagamento, perché disporrebbe di uno strumento più facilmente liquidabile, presso una banca o sul mercato finanziario.</p>

<p><strong>La prima obiezione sollevata a questa soluzione</strong> è che essa determinerebbe un aumento del debito pubblico. È bene chiarire dunque alcuni aspetti della questione dal punto di vista della finanza pubblica. I crediti commerciali sono l’effetto di spese già impegnate dalla pubblica amministrazione, e quindi già contabilizzate in bilancio (e quindi già conteggiate ai fini del deficit di bilancio), ma per le quali le risorse di cassa necessarie alla liquidazione non sono state ancora reperite. Sono, per l’appunto, debiti ancora da saldare. Una precisazione importante è che, per effetto delle convenzioni contabili adottate a livello europeo, i crediti commerciali non sono conteggiati nel debito pubblico “ufficiale” valido ai fini del rispetto delle regole UE sul rapporto debito/PIL.</p>

<p>È dunque corretto affermare che l’operazione porterebbe a un aumento del debito pubblico. Va tuttavia detto che è difficile immaginare modi per accelerare i pagamenti dei crediti commerciali alle imprese che non abbiano questo effetto. Nel 2013-14, quando il livello di tali debiti/crediti era più alto di oggi, le risorse per i pagamenti furono reperite con l’emissione di titoli sui mercati finanziari. Ma anche altre modalità con le quali le imprese rispondono al mancato pagamento hanno effetti simili: anche quando un’impresa cede il proprio credito a un intermediario (es. una banca), trasformando il credito commerciale in un credito della banca verso lo Stato, l’effetto contabile è la creazione di debito pubblico “ufficiale”.</p>

<p>L’unico modo per ridurre l’ammontare di crediti commerciali senza creare nuovo debito pubblico potrebbe essere quello di usare risorse fiscali “fresche”; ma nemmeno in questo caso potremmo dire che l’operazione è senza conseguenze per la sostenibilità del debito, visto che quelle risorse, se non utilizzate per ridurre i crediti commerciali, avrebbero potuto contribuire a una riduzione dello stock di titoli pubblici.</p>

<p>Si può infine obiettare che, in fondo, una riduzione nei tempi di pagamento non sia necessaria, o che comunque non sia “prudente” in un momento nel quale siamo a rischio infrazione per il rispetto della regola sulla riduzione del debito. Si può cioè argomentare che, debito per debito, è meglio che sia verso le imprese fornitrici, perché in questo modo resta meno visibile e non compare nel calcolo del parametro debito/PIL. Si può, avendo presente che è anche per questa minore visibilità che si creano incentivi perversi a ritardare i pagamenti.</p>

<p><strong>Naturalmente quello del debito è solo un aspetto del problema.</strong> A destare allarme e a far parlare di “moneta parallela” è quella specificazione “di piccolo taglio” contenuta nella mozione. Non BOT ma mini-BOT, appunto. Vediamo meglio il ragionamento che ci sta dietro: se il taglio è piccolo, i titoli potrebbero, invece che essere liquidati sul mercato finanziario, magari con uno sconto che tenga conto della loro scadenza, essere utilizzati direttamente dalle imprese come mezzo di pagamento. L’impresa fornitrice dello Stato potrebbe cioè girare il minibot ricevuto direttamente ad altra impresa disponibile ad accettarlo, per estinguere un debito della prima verso la seconda o in cambio di beni o servizi. Il taglio ridotto potrebbe facilitare questa possibilità.</p>

<p>Insomma, il minibot potrebbe diventare liquido al punto di svolgere un ruolo analogo a quello della moneta. Uso il condizionale perché questo passaggio richiede che i soggetti, imprese e individui, accettino tale mezzo come pagamento, ne riconoscano il valore; c’è qui, come sempre nel caso della moneta, un elemento fiduciario: accetto una banconota perché so che quella banconota sarà accettata da altri. Nel caso della cartamoneta in senso proprio, tale elemento è rafforzato in modo decisivo dal fatto che ad essa sia dato dallo Stato corso legale, cioè che sia obbligatorio accettare la banconota per estinguere un debito.</p>

<p><strong>Il presidente Draghi ha commentato la proposta dei minibot</strong> dicendo che essi “o sono moneta, e quindi illegali, o sono debito”. Sulla seconda parte della frase abbiamo già detto. Quanto alla possibile illegalità dell’operazione, va precisato che l’affermazione di Draghi è corretta solo se per moneta intendiamo moneta legale, <em>legal tender</em>. I Trattati UE (<a href="https://eur-lex.europa.eu/legal-content/IT/TXT/?uri=celex%3A12012E%2FTXT">v. art. 128 TFUE</a>) attribuiscono infatti al sistema delle Banche centrali il monopolio nell’emissione di banconote, unico <em>legal tender</em> nell’eurozona. Come abbiamo detto, questa possibilità sembra essere stata esclusa in questo caso.</p>

<p>Nulla impedirebbe tuttavia di utilizzare una forma di debito (questo sono i minibot, come abbiamo detto) come strumento di scambio e di riserva di valore, cioè come moneta in senso economico, senza che questo comporti alcuna violazione dei trattati. Per capire cosa si intenda per moneta senza corso legale, possiamo pensare al caso dei gettoni telefonici, un tempo usati tranquillamente in sostituzione delle monete, ai miniassegni degli anni Settanta, o anche ai buoni pasto, che vengono spesso accettati in pagamento come sostituto delle banconote; chi ha viaggiato in paesi ad economia meno sviluppata ha inoltre presente l’ampio utilizzo delle valute “forti” (come il dollaro o anche l’euro), che sono spesso accettate più volentieri della valuta locale pur non avendo in senso stretto corso legale.</p>

<p>L’accettazione dei minibot come forma di “moneta” potrebbe essere facilitata dalla possibilità di utilizzarli per il pagamento delle imposte o per l’estinzione di altri debiti verso lo Stato. La scommessa dei proponenti è che tale convertibilità immediata (l’on. Borghi in passato ha parlato anche della possibilità di utilizzarli per pagare la benzina presso certi distributori) possa garantirne l’accettazione <em>alla pari</em>, al loro valore nominale. In questo caso, l’effetto economico sarebbe né più né meno quello di una monetizzazione del debito: i minibot resterebbero in circolazione, sarebbero per così dire assorbiti nella liquidità, e lo Stato si sarebbe finanziato senza pagare interessi (e senza imporre un costo alle imprese disposte ad accettare questo strumento). Aumentare la liquidità, al fine di stimulare l’attività economica, è del resto l’obiettivo di tutte le proposte di “moneta fiscale” avanzate in questi anni.</p>

<p><strong>Quali sono i rischi?</strong> Che l’operazione funzioni nel modo descritto, cioè che i minibot vengano accettati come un sostituto delle banconote con corso legale, è un esito tutt’altro che scontato. Tuttavia, i rischi sembrano essere limitati finché l’accettazione dei minibot resta su base volontaria, ovvero finché ci muoviamo nel campo della legalità delle norme europee. In questo caso, l’insuccesso dei minibot consisterebbe nel fatto che le imprese li rifiutano come forma di estinzione del debito oppure li accettano ma li vanno immediatamente a “scontare” presso una banca; o ancora, qualora ci fosse questa possibilità, li utilizzano immediatamente per saldare il proprio debito fiscale verso lo Stato, senza troppi passaggi di mano. In questo caso, il risultato sarebbe analogo a quel che già accade o a quello che accadrebbe prevedendo una compensazione diretta crediti/debiti tra impresa e Stato.</p>

<p>Un’altra preoccupazione è che le imprese possano essere nei fatti obbligate ad accettare i minibot se l’emissione dei titoli diventasse per lo Stato una scusa per abbandonare altre forme di estinzione del debito.</p>

<p>Vi è infine il rischio derivante da un eccessivo successo dei minibot: secondo qualcuno, questo potrebbe determinare comportamenti irresponsabili del governo, che si troverebbe a disposizione un canale per monetizzare parte della propria spesa, aggirando nei fatti il controllo che la banca centrale a questa possibilità e determinando effetti inflazionistici. La possibilità di un tale successo è ovviamente tutta da verificare e contraddice la previsione che i minibot sarebbero “carta straccia” o “patacconi” di nessun valore, come tali rifiutati dal pubblico.</p>

<p><strong>Ma veniamo al punto che ha suscitato tanto scalpore,</strong> cioè il rapporto tra emissione dei minibot e uscita dall’euro. Ci muoviamo qui su un terreno più incerto, dove dominano supposizioni spesso ai limiti della fanta-economia (sebbene giustificate da dichiarazioni passate di esponenti della Lega).</p>

<p>Il punto è che, nel caso di un successo nell’operazione minibot, l’Italia disporrebbe di un canale di creazione di moneta alternativo a quello dell’eurosistema. È vero che tale moneta non sarebbe <em>legal tender</em>, ma in caso di necessità ed emergenza potrebbe facilmente diventarlo; le rotative dell’Istituto Poligrafico sarebbero comunque già in funzione. Ecco dunque la soluzione a una delle obiezioni spesso avanzate da chi ritiene impossibile un’exit dall’euro, prevedendo che nell’immediato la prospettiva dell’uscita determinerebbe una corsa agli sportelli e quindi una crisi bancaria, stante la difficoltà di reperire la liquidità necessaria a soddisfare le richieste del pubblico. È qualcosa che si è del resto già visto in Grecia nell’estate 2015, quando, nel duro confronto con la Commissione, il governo Tsipras-Varoufakis fu alla fine costretto a capitolare proprio per la pressione esercitata dal prosciugamento della liquidità del sistema bancario.</p>

<p>In questo senso, anche senza volere per forza l’uscita, la possibilità di disporre di una liquidità alternativa a quella rappresentata dalle banconote potrebbe costituire un’arma molto forte in sede di negoziazione.
Naturalmente, quest’arma ha un prezzo: come stiamo vedendo in questi giorni, è sufficiente parlarne in termini di mera ipotesi per scatenare speculazioni sull’intenzione dell’Italia di uscire.</p>

<p><strong>Non voglio minimizzare eccessivamente</strong>, ma pensare che la presenza dei minibot possa aumentare la probabilità di uscita mi pare sopravvalutare di molto la portata di questo strumento (anche in considerazione del fatto che il grosso delle transazioni non avviene con circolante bensì su piattaforme elettroniche). Insomma, delle due l’una: o l’uscita dall’euro comporterebbe, come si ritiene, un costo elevatissimo, e allora non sarebbero i minibot a fare la differenza, oppure, se veramente i minibot fossero in grado di ridurre significativamente tale costo, dovremmo ammettere che l’uscita è qualcosa di molto più concreto e alla nostra portata di quanto non crediamo.</p>

<p>D’altra parte, se i minibot sono uno strumento precauzionale per tutelarsi nel caso di una crisi di liquidità che potrebbe essere determinata anche indipendentemente dalla volontà di uscire, vedere la loro preparazione come segnale di un’intenzione concreta è un po’ come accusare l’armatore del Titanic di voler andare a sbattere contro un iceberg perché ha installato sulla nave delle scialuppe. Le scialuppe/minibot possono essere interpretate indubbiamente come un segno della sfiducia nel fatto che il nostro Titanic/euro sia realmente inaffondabile/irreversibile, ma occorre prendere atto che a questa irreversibilità ormai non crede nessuno; non ci credono in primo luogo i mercati, che da anni assegnano alla possibilità di rottura dell’euro una probabilità positiva.</p>

<p>Il problema è capire se continuare a negare questo rischio, considerando impossibile e impensabile la fine dell’euro e rinunciando quindi anche a qualsiasi forma di precauzione di fronte a questa possibilità, sia realmente il modo migliore per affrontarlo. Compito del governo è rassicurare rispetto alle proprie reali intenzioni, ma anche evitare di trovarsi del tutto impreparati ed esposti se l’evento temuto dovesse, alla fine, verificarsi comunque.</p>]]></content><author><name></name></author><category term="euro" /><category term="debito pubblico" /><category term="minibot" /><summary type="html"><![CDATA[È chiaro che la proposta dei minibot, che larga eco ha avuto in tutto il continente, ha a che vedere con la questione della posizione dell’Italia nell’euro, ma per affrontare il tema cerchiamo innanzi tutto di capire di che si tratta dal punto di vista economico e della finanza pubblica, perché non sempre le opinioni di commentatori più o meno esperti sono state precise e complete a riguardo.]]></summary><media:thumbnail xmlns:media="http://search.yahoo.com/mrss/" url="http://www.ragionidiscambio.it/ragionidiscambio/minibot.jpg" /><media:content medium="image" url="http://www.ragionidiscambio.it/ragionidiscambio/minibot.jpg" xmlns:media="http://search.yahoo.com/mrss/" /></entry><entry><title type="html">Se a crollare è anche un modello di regolazione</title><link href="http://www.ragionidiscambio.it/ragionidiscambio/posts/2018/08/monopoli-naturali.html" rel="alternate" type="text/html" title="Se a crollare è anche un modello di regolazione" /><published>2018-08-18T00:00:00+02:00</published><updated>2018-08-18T00:00:00+02:00</updated><id>http://www.ragionidiscambio.it/ragionidiscambio/posts/2018/08/monopoli-naturali</id><content type="html" xml:base="http://www.ragionidiscambio.it/ragionidiscambio/posts/2018/08/monopoli-naturali.html"><![CDATA[<p>Mi sono occupato del settore autostradale alcuni anni fa, nell’ambito di una
<a href="https://www.laterza.it/index.php?option=com_laterza&amp;Itemid=97&amp;task=schedalibro&amp;isbn=9788858105726">ricerca sulle privatizzazioni delle attività dell’Iri</a>.
Non avendo seguito con il necessario approfondimento le vicende regolatorie
degli ultimi anni, mi limiterò qui ad alcune considerazioni sul modello
adottato nella privatizzazioni dei settori in monopolio; considerazioni di
carattere generale ma comunque rilevanti per il dibattito di questi giorni.
<!-- more --></p>

<p>Partiamo dall’inizio, cioè dal problema che uno Stato si trova ad affrontare
quando deve sviluppare un moderno sistema di infrastrutture, ad esempio una
rete di autostrade adeguato alla crescente diffusione del trasporto su gomma,
ma il discorso vale per la maggior parte dei servizi a rete. Si tratta di
reperire i capitali per effettuare un investimento a lungo termine e un primo
ovvio modo per farlo è indebitarsi per pagare gli appalti di costruzione; in
seguito, lo Stato sarà in grado di ripagare il debito contratto e i relativi
interessi e di sostenere i costi di manutenzione con i proventi delle maggiori
imposte derivanti dalla crescita economica (dovuta anche all’investimento
nella rete stradale), cioè attraverso la fiscalità generale, oppure attraverso
i pedaggi di chi direttamente utilizzerà l’infrastruttura.</p>

<p>La possibilità di finanziarsi coi pedaggi consente tuttavia una seconda
possibilità, che è quella di delegare il compito di approntare
l’infrastruttura a investitori privati, dando la gestione della stessa in
concessione per un periodo sufficientemente lungo a consentire il recupero dei
costi.  Questa seconda soluzione pone un ulteriore problema, che è quello di
evitare che il gestore dell’infrastruttura, agendo da monopolista, possa
applicare prezzi troppo elevati agli utenti, massimizzando i propri profitti
ma determinando un utilizzo non ottimale dell’infrastruttura stessa. Il prezzo
deve essere sufficientemente alto da remunerare l’investimento effettuato, ma
non dovrebbe andare oltre tale livello.  Siccome siamo in presenza di un
monopolio, questa condizione non può essere garantita dal meccanismo
concorrenziale: servirà dunque l’azione regolatoria dello Stato.</p>

<p>Il modo tradizionale con cui si è realizzata la regolazione dei monopoli
privati è il seguente: lo Stato (un ministero o altro soggetto pubblico allo
scopo costituito) teneva conto dell’investimento effettuato dai privati e dai
costi sostenuti per gestione e manutenzione e fissava la tariffa in modo da
garantire la copertura integrale dei secondi e un’adeguata remunerazione del
primo. Si chiamava regolamentazione del tasso di rendimento perché ad essere
fissa e in qualche modo garantita era la remunerazione del capitale investito;
garantita, quindi sicura, ma anche per questo contenuta nel suo ammontare.
L’investitore aveva la certezza di ottenere un ritorno relativamente sicuro,
adeguato ma non tale da suscitare tra i contribuenti e utilizzatori
dell’infrastruttura la percezione di una rendita eccessiva.</p>

<p>Questa modalità di regolazione, molto diffusa ad esempio negli Stati Uniti,
non era tuttavia priva di difetti. Il principale era che il meccanismo di
fissazione dei prezzi, facendo sì che gli effetti di aumenti o riduzioni dei
costi si traducessero sistematicamente in aumenti e riduzioni delle tariffe
per gli utenti (garantendo cioè una corrispondenza piuttosto stretta tra costi
e ricavi), non incentivava adeguati sforzi di contenimento dei costi da parte
del gestore privato.  Inoltre, la garanzia di rendimento del capitale
investito poteva determinare una propensione del privato a effettuare
investimenti in eccesso; per evitare questo rischio, il regolatore si
riservava di considerare “validi” soltanto gli investimenti effettivamente
funzionali all’attività, con un potere di indirizzo di fatto dell’attività di
investimento del monopolista.</p>

<p>Non sarà difficile rendersi conto che, alla fine, una tale modalità di
regolazione non risultava molto diversa, nella sua logica, da una gestione
diretta pubblica. Nel momento in cui il profitto è garantito e la politica di
investimenti è concordata con il (se non direttamente fissata dal) regolatore,
il ruolo del privato è poco più di quello di un prestatore di capitali a basso
rischio.  E infatti la scelta tra questo tipo di gestione privata e la
gestione pubblica era per lo più questione di preferenze di carattere
politico/culturale, o era dovuta alla volontà di perseguire obiettivi
ulteriori rispetto alla gestione dell’infrastruttura (ad esempio finalità
occupazionali); fatto sta che in Europa prevaleva l’intervento diretto
pubblico, negli Stati Uniti il privato regolamentato con regolazione del tasso
di rendimento. Così venne garantita la maggior parte dei servizi a rete nel
dopoguerra.</p>

<p>Tra gli anni Ottanta e Novanta, anche al fine di fornire giustificazioni più
forti alle privatizzazioni in corso o in via di realizzazione in Europa
occidentale, il quadro cambiò in modo significativo, con una spinta ad
adottare modalità diverse di regolazione, più orientate a indurre
comportamenti orientati alla riduzione dei costi.  Nacque così la cosiddetta
<em>regolazione incentivante</em>, un approccio che cercava di riprodurre nell’ambito
dei settori monopolistici gli incentivi presenti in un mercato
concorrenziale. Come?  Attraverso schemi regolatori che prevedevano un tetto
al prezzo applicato dal monopolista (<em>price cap</em>) determinato da una regola
prefissata, che il regolatore si impegnava a non modificare per un congruo
intervallo di tempo (es. dieci anni).  Nell’ambito di questo tetto, si
lasciava piena libertà al monopolista sia nell’articolazione della tariffaria
(es. tra diverse categorie di utenti), sia nella politica di investimento da
effettuare.  Quale la logica sottostante?  Avendo la certezza di un prezzo
fisso, e dunque dei guadagni derivanti dalla differenza tra questo prezzo e i
costi sostenuti, il monopolista avrebbe ora avuto il massimo di incentivi al
contenimento di tali costi, migliorando l’efficienza gestionale ed effettuando
gli investimenti necessari.  Proprio come in un mercato concorrenziale,
dunque.</p>

<p>Questo nuovo schema, che come dicevamo divenne negli anni Novanta il modello
di riferimento per la privatizzazione e regolamentazione dei settori in
monopolio in Europa, poneva due ordini di difficoltà.  La prima era la
fissazione della regola di prezzo, questione che diventava particolarmente
delicata, visto che tale regola sarebbe rimasta in vigore, adeguandosi in modo
automatico, per un certo numero di anni. Notiamo che un prezzo troppo basso o
troppo calante nel tempo avrebbe scoraggiato gli investitori privati
dall’accettare il contratto regolatorio; viceversa, un prezzo troppo generoso
e stabilmente elevato avrebbe determinato profitti in eccesso, fornendo al
regolatore un incentivo a rinnegare la propria promessa. Specialmente a fronte
di quest’ultima possibilità, nasceva la seconda difficoltà: era necessario che
lo Stato garantisse in modo credibile di non modificare ex post la regola,
cioè di non “espropriare” il monopolista dei suoi profitti, visto che ciò
avrebbe vanificato gli incentivi a ridurre i costi e investire.</p>

<p>Anche per questa ragione, il compito di regolamentare sarebbe stato affidato
ad <em>authority</em> indipendenti (dal potere politico), che potessero rassicurare
il monopolista privato sulle buone intenzioni del governo. Autorità di
regolazione indipendenti dal politico ma non catturabili dal monopolista
stesso: un equilibrio difficile, che infatti in molti casi sarebbe restato
solo un auspicio.</p>

<p>Altro elemento cruciale di questo schema, ancor più di quanto non lo fosse per
la regolamentazione “tradizionale”, è l’asta per la concessione. L’asta
garantisce infatti la concorrenza <em>per</em> il diritto a operare nel mercato e, se
ben congegnata, è in grado di surrogare la concorrenza <em>nel</em> mercato,
impossibile nel caso di un monopolio naturale.  Al di là del fatto che un’asta
funziona bene solo quando c’è un numero sufficientemente elevato di
partecipanti tra loro effettivamente in competizione (cioè non collusi per
spartirsi le concessioni), il vero problema dell’asta si presenta al rinnovo
periodico della concessione stessa. Al momento del rinnovo, è infatti
estremamente difficile garantire la parità tra chi già opera come monopolista
e i potenziali concorrenti che vorrebbero subentrare. Il monopolista ha un
ovvio vantaggio (conosce meglio di chiunque altro le condizioni in cui dovrà
operare) ma anche uno svantaggio (ha investito capitali non facilmente
recuperabili nel caso di perdita della concessione).  Proprio per le
difficoltà, anche tecniche, di stabilire un terreno di gioco paritario, i
governi spesso finiscono per rinnovare la concessione a chi ce l’ha invece di
ricorrere all’asta (questo anche a prescindere da collusioni e amicizie
politiche).</p>

<p>Questo descrizione, per quanto sommaria, credo sia sufficiente a far
comprendere quanto fragile e delicato sia il modello descritto. La regolazione
incentivante è astrattamente in grado di perseguire la mitica efficienza,
ritenuta difficilmente ottenibile dalla gestione pubblica, ma troppe cose
possono andare male: dall’asta, alla fissazione della regola di prezzo, alla
credibilità del governo rispetto alla regolazione futura, per citare gli
aspetti principali.</p>

<p>In particolare, c’è un punto non risolto di tutto questo schema, e in generale
della delega a privati della gestione di infrastrutture: l’azione del gestore
richiede un orientamento di lungo, spesso a lunghissimo, termine.  Quando
abbiamo a che fare con strade o acquedotti, un buon investimento dovrebbe
durare decenni; ma quale incentivo avrà ad effettuare investimenti così
durevoli un concessionario soggetto alla prospettiva di rinnovi periodici
della concessione tramite asta e a regole di prezzo in grado di determinare
profitti molto variabili a seconda della capacità/volontà del regolatore di
fissare la regola corretta (o quella del monopolista di contrattare una regola
favorevole)?  Non è difficile capire che questo schema, per il modo in cui è
disegnato, espone il monopolista a elevati rischi; rischi per i quali esso
chiederà un premio adeguato, prima di imbarcarsi nell’avventura. Non stupisce
allora che i profitti siano spesso così elevati: in parte è l’effetto di un
regolatore compiacente, in parte la necessità di premiare l’assunzione di
rischio del regolato.  E non stupisce una generale esitazione ad intraprendere
investimenti a lungo termine.  Come abbiamo detto, non era così nel sistema
tradizionale, dove gli incentivi a contenere i costi erano certo meno forti,
ma la remunerazione del capitale, in quanto sicura, era anche più contenuta.</p>

<p>Gli elementi descritti si ritrovano in modo evidente anche nella vicenda di
Autostrade per l’Italia. Un errore (se solo errore è stato) nella
determinazione della regola di prezzo, fissata senza tenere conto degli
effetti dell’aumento vigoroso del traffico autostradale nei primi anni 2000,
ha determinato profitti molto elevati già negli anni immediatamente successivi
alla privatizzazione. Da ciò sono derivate da un lato la necessità di faticose
rinegoziazioni della regola di determinazione del prezzo, dall’altro l’attuale
feroce reazione dell’opinione pubblica, che mal sopporta il contrasto tra lo
stato percepito delle nostre strade e la generosità dei dividendi agli
azionisti.  A fronte dei brillanti risultati per gli azionisti, gli
investimenti effettuati sono risultati sistematicamente inferiori a quanto
programmato; la società concessionaria ha spesso attribuito la responsabilità
di tali ritardi a ostacoli amministrativi posti dal pubblico, ma questo non fa
che evidenziare la difficoltà di funzionamento di qualsiasi schema
incentivante quando le responsabilità di diversi soggetti (in questo caso
regolatore pubblico e regolato privato) sono così difficilmente distinguibili.</p>

<p>La necessità di continue revisioni dello schema regolatorio nel (quasi)
ventennio dalla privatizzazione delle autostrade e l’attuale contraccolpo
negativo nel consenso dell’opinione pubblica rispetto alla privatizzazione
delle infrastrutture sono, potremmo dire, il riflesso della distanza tra un
modello (troppo) astratto e la pratica reale della regolazione. Relativamente
alla tragedia del ponte Morandi di Genova sarà la magistratura a individuare
responsabilità di ordine penale e civile.  Ma il 14 agosto, mostrando ex post
tutta la sua inadeguatezza, si è infranto contro la realtà anche un preciso
modello di privatizzazione e regolazione, il modello della regolazione
incentivante, con la sua <em>hybris</em>, fatta di fiducia nelle regole automatiche,
delega a organismi “tecnici”, astrazione dai vincoli di ordine politico; una
chiara eredità del clima culturale degli anni Novanta.</p>]]></content><author><name></name></author><category term="monopolio naturale" /><category term="privatizzazioni" /><summary type="html"><![CDATA[Mi sono occupato del settore autostradale alcuni anni fa, nell’ambito di una ricerca sulle privatizzazioni delle attività dell’Iri. Non avendo seguito con il necessario approfondimento le vicende regolatorie degli ultimi anni, mi limiterò qui ad alcune considerazioni sul modello adottato nella privatizzazioni dei settori in monopolio; considerazioni di carattere generale ma comunque rilevanti per il dibattito di questi giorni.]]></summary><media:thumbnail xmlns:media="http://search.yahoo.com/mrss/" url="http://www.ragionidiscambio.it/ragionidiscambio/ponte-morandi.jpg" /><media:content medium="image" url="http://www.ragionidiscambio.it/ragionidiscambio/ponte-morandi.jpg" xmlns:media="http://search.yahoo.com/mrss/" /></entry><entry><title type="html">Il fascismo secondo Kalecki</title><link href="http://www.ragionidiscambio.it/ragionidiscambio/posts/2018/06/kalecki-e-il-fascismo.html" rel="alternate" type="text/html" title="Il fascismo secondo Kalecki" /><published>2018-06-19T00:00:00+02:00</published><updated>2018-06-19T00:00:00+02:00</updated><id>http://www.ragionidiscambio.it/ragionidiscambio/posts/2018/06/kalecki-e-il-fascismo</id><content type="html" xml:base="http://www.ragionidiscambio.it/ragionidiscambio/posts/2018/06/kalecki-e-il-fascismo.html"><![CDATA[<p>Mi è capitato di rileggere in questi giorni il celebre saggio del 1943
dell’economista polacco <a href="http://www.treccani.it/enciclopedia/michal-kalecki/">Michael
Kalecki</a> <a href="https://delong.typepad.com/kalecki43.pdf"><em>Aspetti
politici del pieno impiego</em></a> (qui
una <a href="https://www.sinistrainrete.info/teoria-economica/2834-micha-kalecki-aspetti-politici-del-pieno-impiego.html">traduzione in
italiano</a>). In
questo scritto, Kalecki discute le ragioni dell’opposizione della grande
impresa (<em>big business</em>) alle politiche di piena occupazione, che sulla scorta
della <em>Teoria generale</em> di Keynes avevano in quegli anni conquistato il mondo
accademico ed erano ormai accettate dai governi.  <!-- more --> Che gli
imprenditori si oppongano alla piena occupazione del lavoro potrebbe apparire
a prima vista sorprendente: in periodi di recessione non dovrebbero essi
guardare con favore un intervento pubblico mirante allo stimolo della domanda?
Ma le ragioni di tale opposizione non sono economiche bensì politiche.</p>

<p>Kalecki distingue tre ordini di obiezioni alle politiche di domanda attuate
dal governo per garantire il pieno impiego: (1) un’obiezione generale
all’interferenza dello Stato nel funzionamento dell’economia, che si traduce
normalmente nella richiesta di disciplina di bilancio e quindi
nell’opposizione alla spesa in deficit, (2) un’avversione alla particolare
forma di intervento rappresentata dagli investimenti pubblici, (3)
un’opposizione alle conseguenze di carattere politico-sociale di tali
politiche pubbliche, che si traduce in un’opposizione al <em>mantenimento</em> nel
tempo della piena occupazione.</p>

<p>Dal primo punto di vista, l’obiezione all’intervento pubblico è dovuta al
fatto che in un’economia di <em>laissez-faire</em> la salute dell’economia e
dell’occupazione dipendono dal grado di “fiducia” degli imprenditori privati, dai
quali dipendono le scelte di investimento.  La necessità di garantire un clima
di fiducia conferisce a imprenditori e investitori un implicito potere di ricatto 
sulle scelte economiche del Paese: nessuna scelta che possa minare tale clima è 
accettabile, pena il rischio di una recessione.  Non c’è bisogno di spiegare 
ulteriormente il punto, che risulta chiarissimo a chi come noi abbia ormai 
familiarità con l’uso politico che può essere fatto della minaccia degli <em>spread</em> 
o del rischio di perdere la fiducia dei mercati.  Il fatto che lo Stato, 
attraverso l’attuazione di politiche di stabilizzazione  macroeconomica, 
possa interferire ripristinando un clima di ottimismo è quindi percepito dai 
capitalisti come una perdita di potere, dunque una minaccia.</p>

<p>Altrettanto chiaro è da dove possa originare un’opposizione alle modalità di
stimolo dell’economia attraverso gli investimenti pubblici, che potrebbero
ridurre la profittabilità di quelli privati o risolversi magari in
nazionalizzazioni.  Per la verità, anche l’alternativa di sostenere i consumi
di massa risulta poco attraente, in quanto viola il principio fondamentale
dell’etica capitalista per il quale “ti guadagnerai il pane col sudore della
fronte — a meno che tu non sia ricco di famiglia”. Dal punto di vista dei
capitalisti, meglio sarebbe agire sugli investimenti privati, attraverso una
riduzione del costo del credito, un abbassamento delle imposte o sussidi
diretti alle imprese che investono.</p>

<p>Ma ancor più interessante è leggere come Kalecki spiega il terzo ordine di
obiezioni dei capitalisti all’azione dello Stato, che ha a che vedere con le
conseguenze di carattere sociale e politico derivanti dal mantenimento nel
tempo della piena occupazione: la piena occupazione limiterebbe in modo
significativo le possibilità per le imprese di utilizzare la minaccia di
licenziamento come strumento di disciplina verso i lavoratori. Aumenterebbe la
forza contrattuale di questi e muterebbe alla fine anche i rapporti di forza
politici.  È vero che con la piena occupazione i profitti sarebbero più alti,
ma, così commenta Kalecki, «i capi delle imprese apprezzano la disciplina nelle
fabbriche e la stabilità politica più dei profitti stessi».</p>

<p>Se il saggio di Kalecki illustra molto bene le ragioni per le quali tra i
capitalisti sarà sempre difficile trovare sostenitori del pieno impiego,
particolarmente penetrante risulta il passaggio nel quale l’economista delinea
i caratteri del fascismo dal punto di vista economico. Siccome questo è il
punto che più mi premeva sottolineare in questa occasione, riporto il pezzo
integralmente (<em>trad. mia</em>):</p>

<blockquote>
  <p>Una delle funzioni importanti del fascismo, esemplificata dal regime
nazista, è stata quella di rimuovere le obiezioni dei capitalisti al pieno
impiego.</p>

  <p>La repulsione verso le politiche di spesa del governo è superata nel
fascismo dal fatto che l’apparato statale è posto sotto il controllo diretto
della partnership tra grande impresa e regime.  Il mito della “solidità di
bilancio”, che serviva ad evitare che il governo potesse neutralizzare una
crisi di fiducia attraverso la spesa pubblica, non è più necessario. In una
democrazia, non si sa cosa farà il prossimo governo; nel fascismo, non c’è
un prossimo governo.</p>

  <p>L’avversione alla spesa pubblica, sia sotto forma di investimenti che di
consumi pubblici, viene superata dalla scelta di concentrare tale spesa
negli armamenti. La “disciplina in fabbrica” e la “stabilità politica” in
una situazione di piena occupazione, infine, sono garantiti
dall’instaurazione di un “nuovo ordine”, che adotta misure che vanno dalla
soppressione dei sindacati ai campi di concentramento. La pressione politica
rimpiazza la pressione economica rappresentata dalla disoccupazione.</p>
</blockquote>

<p>Il fascismo rappresenta dunque una soluzione al problema di realizzare la piena
occupazione in modo compatibile con gli interessi dei capitalisti.</p>

<p>In un momento nel quale non si fa che parlare di fascismo risorgente, mi è
parso importante ricordare, attraverso le parole di Kalecki, quale sia stata
la funzione ultima che questo regime ha svolto storicamente, nel periodo tra
le due guerre ma anche in anni più vicini a noi, ad esempio con le dittature
fasciste latino americane.  Il fascismo è opposizione alla libertà, ma è
soprattutto opposizione a qualsiasi ipotesi di evoluzione del sistema
economico in una direzione in senso lato socialista.</p>

<p>Quindi, è innegabile che il fascismo abbia in sé una componente di razzismo
(la cui finalità ultima è quella di dividere il popolo e impedire la
solidarietà di classe tra i lavoratori) e di intolleranza del diverso, che
occorre contrastare con la massima forza.  Ma non dobbiamo perdere di vista il
fatto che esso non si esaurisce nel razzismo, nell’autoritarismo, nel
nazionalismo o nell’esaltazione della violenza. Se è vero quanto dice Kalecki,
il fascismo ha una finalità precisa, che è quella di garantire una
stabilizzazione sociale “dall’alto” quando il capitale vede minacciato
l’ordine che ne garantisce il controllo dei rapporti economici sociali e
politici.  È allora che il rischio si fa concreto e bisogna massimamente
vigilare.</p>]]></content><author><name></name></author><category term="fascismo" /><category term="piena occupazione" /><summary type="html"><![CDATA[Mi è capitato di rileggere in questi giorni il celebre saggio del 1943 dell’economista polacco Michael Kalecki Aspetti politici del pieno impiego (qui una traduzione in italiano). In questo scritto, Kalecki discute le ragioni dell’opposizione della grande impresa (big business) alle politiche di piena occupazione, che sulla scorta della Teoria generale di Keynes avevano in quegli anni conquistato il mondo accademico ed erano ormai accettate dai governi.]]></summary><media:thumbnail xmlns:media="http://search.yahoo.com/mrss/" url="http://www.ragionidiscambio.it/ragionidiscambio/hitler-rivera.jpg" /><media:content medium="image" url="http://www.ragionidiscambio.it/ragionidiscambio/hitler-rivera.jpg" xmlns:media="http://search.yahoo.com/mrss/" /></entry></feed>